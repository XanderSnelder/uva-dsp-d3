

RECHTBANK ZEELAND-WEST-BRABANT


Strafrecht



Zittingsplaats: Breda



parketnummer: 02-245493-20 02-131622-21 (gevoegd) en 01-993343-16 (tul)




vonnis van de meervoudige kamer van 10 juni 2022




in de strafzaak tegen 





          [verdachte]
        

geboren op [geboorte dag] 1973 te [geboorte plaats]
wonende te [adres 1]
raadsman mr. J.J.J. van Rijsbergen advocaat te Breda



hierna te noemen: [verdachte] .





1Onderzoek van de zaak
De zaak is inhoudelijk behandeld op de zitting van 14 18 21 en 25 februari 2022 waarbij de officieren van justitie mr. K.P.C.M. Gimbrère en mr. J. Schreurs en de verdediging hun standpunten kenbaar hebben gemaakt. Op 7 juni 2022 is het onderzoek gesloten.




2De tenlastelegging
De verdenking komt er kort en feitelijk weergegeven op neer dat verdachte:
1. onderzoek Delta):	samen met anderen de productie van (met)amfetamine heeft  			voorbereid door hardware te maken die is aangetroffen in een  			omzettingslaboratorium in Weert;
2 ( onderzoek Echo):	samen met anderen de productie van (met)amfetamine heeft  			voorbereid door hardware te maken die is aangetroffen in de  			opslagplaats in Urmond;3 (onderzoek Foxtrot):	samen met anderen de productie van (met)amfetamine heeft  			voorbereid door hardware te maken die is aangetroffen in een  			omzettingslaboratorium in Bemelen;4 (onderzoek Lima):	samen met anderen de productie van (met)amfetamine heeft  			voorbereid door hardware te maken die is aangetroffen in een  			omzettingslaboratorium in Vorstenbosch;
5 ( onderzoek November): samen met anderen de productie van (met)amfetamine heeft  			voorbereid door hardware te maken die is aangetroffen in de  			opslagplaats in Zundert;
6 ( onderzoek Papa):	samen met anderen een poging heeft gedaan om 882.00 xtc-pillen   			uit te voeren naar Togo (Afrika) of dat hij deze uitvoer samen met  			anderen heeft voorbereid;
7 ( onderzoek Romeo):	samen met anderen de productie van (met)amfetamine heeft  			voorbereid door hardware te maken die is aangetroffen in  			laboratoria in Lommel (België) en in Valkenswaard;
8 ( onderzoek Oscar):	samen met anderen de productie van (met)amfetamine heeft  			voorbereid door hardware te maken die is aangetroffen in een  			metamfetaminelaboratorium in Drempt.



3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officieren van justitie

De officieren van justitie zijn van mening dat alle bewijzen rechtmatig zijn verkregen en kunnen worden gebruikt voor het bewijs. Zij hebben gevorderd verdachte vrij te spreken van de onder feit 6 primair tenlastegelegde poging tot uitvoer. Naar de mening van de officieren van justitie is er geen begin van uitvoering waardoor de poging niet bewezen kan worden. Voor het overige achten zij alle feiten wettig en overtuigend bewezen en baseren zich daarbij op de bewijsmiddelen als genoemd in het overzicht bij het requisitoir. 



4.2


Het standpunt van de verdediging

De verdediging is primair van mening dat vanwege vormverzuimen alle EncroChat-gegevens moeten worden uitgesloten van het bewijs. Kort samengevat kan volgens de verdediging niet worden vastgesteld dat de gegevens rechtmatig zijn verkregen en er sprake is van een schending van de “equality of arms” als bedoeld in artikel 6 van het Europees Verdrag tot bescherming van de rechten van de mens en de fundamentele vrijheden (hierna: EVRM). Voor het geval de rechtbank niet toekomt aan bewijsuitsluiting heeft de verdediging een voorwaardelijk verzoek tot het stellen van prejudiciële vragen en een voorwaardelijk verzoek tot het toewijzen van de eerder in dit verband ingediende onderzoekswensen ingediend.



Daarnaast heeft de verdediging betoogd dat ook alle overige bewijsmiddelen moeten worden uitgesloten van het bewijs. Naar de mening van de verdediging bestond er geen redelijk vermoeden van schuld bij de aanvang van het onderzoek. Er was slechts een zogenaamde MMA-melding die als onvoldoende concreet en betrouwbaar moet worden aangemerkt en bovendien onvoldoende actueel was. Daarnaast is door de inzet van zeer op de privacy ingrijpende opsporingsbevoegdheden niet voldaan aan de beginselen van proportionaliteit en subsidiariteit. Dit is een vormverzuim dat ertoe dient te leiden dat de resultaten van de ingezette onderzoeken moeten worden aangemerkt als verboden vruchten en moeten worden uitgesloten van het bewijs. Verdachte moet aldus de verdediging integraal worden vrijgesproken vanwege het ontbreken van bewijs.



De verdediging heeft verder per deelonderzoek subsidiaire standpunten ingenomen.



Met betrekking tot deelonderzoek Delta is zij van mening dat van de koelers en de smeltbak niet kan worden vastgesteld dat deze zijn geproduceerd door verdachte. Daarnaast kan met betrekking tot de buis niet worden vastgesteld dat dit een deugdelijk middel is voor de productie van synthetische drugs. Verdachte moet naar de mening van de verdediging vrijgesproken worden van deze onderdelen van de tenlastelegging.



In deelonderzoek Echo kan naar de mening van de verdediging de in Urmond aangetroffen hardware niet worden gekoppeld aan verdachte. Verdachte zou ook hiervan vrijgesproken moeten worden.
Voor deelonderzoek Papa is de verdediging ten aanzien van het primair tenlastegelegde van mening dat er geen begin van uitvoering was waardoor verdachte vrijgesproken moet worden van de poging tot uitvoer van de verweten verdovende middelen. Met betrekking tot de subsidiair tenlastegelegde voorbereidingshandelingen is er geen bewijs dat verdachte daadwerkelijk heeft geïnvesteerd in het verweten transport. Zijn betrokkenheid bestond hooguit uit de productie van metalen bakjes. Hierbij was er geen sprake van medeplegen. Daarnaast moet bij een bewezenverklaring worden uitgegaan van de aangetroffen hoeveelheid pillen te weten 443.285 stuks.



Ten aanzien van deelonderzoek Oscar heeft de verdediging betoogd dat het bewijs uitsluitend bestaat uit de uitspraken van verdachte zelf. Van die uitspraken kan worden vastgesteld dat zij in ieder geval gedeeltelijk bestaan uit grootspraak. Naar de mening van de verdediging kunnen deze uitspraken dan ook niet worden gebruikt voor het bewijs. Om die reden is er onvoldoende wettig bewijs en moet verdachte vrijgesproken worden dan deze verdenking. 



Met betrekking tot de deelonderzoeken Foxtrot Lima November en Romeo refereert de verdediging zich aan het oordeel van de rechtbank.



4.3

Het oordeel van de rechtbank


4.3.1


De bewijsmiddelen

De bewijsmiddelen zijn in bijlage II aan dit vonnis gehecht.



4.3.2

De bijzondere overwegingen met betrekking tot het bewijs

4.3.2.1 Inleiding
Op 31 mei 2019 is er bij de politie Zeeland-West-Brabant een anonieme tip binnengekomen over [verdachte] . Uit de melding bleek onder andere dat hij betrokken zou zijn bij de productie van drugs. [verdachte] was al eerder in andere onderzoeken als betrokkene naar voren gekomen en op dat moment liep er ook een zaak tegen hem bij de rechtbank Oost-Brabant. Uit de gegevens van de politie bleek dat [verdachte] een bedrijf had genaamd [naam bedrijf] . Dit bedrijf was gevestigd aan de [adres 2] . Naar aanleiding van de verdenking die tegen [verdachte] was gerezen is onderzoek Proteus gestart. Binnen dit onderzoek zijn met toestemming van de officier van justitie een camera en een microfoon geplaatst in het kantoor van [naam bedrijf] . Met deze camera en microfoon zijn vertrouwelijke gesprekken opgenomen (hierna te noemen: OVC-gesprekken). Daarnaast is er ook een camera geplaatst met zicht op de toegang tot [naam bedrijf] . 


Uit de bewijsmiddelen volgt dat tijdens de periode waarin geobserveerd is er verschillende personen bij [verdachte] in het bedrijf [naam bedrijf] langs zijn gekomen. Dit zouden onder meer betreffen: [naam 1]  [naam 2]  [naam 3]  [naam 4]  [naam 5] en [naam 6] . Gelet op de inhoud van de gesprekken en de handelingen die werden gezien zijn er vervolgens ook andere opsporingsbevoegdheden ingezet bij deze personen. Zo zijn er bijvoorbeeld telefoontaps en bakens geplaatst en zijn verschillende verdachten gevolgd door een observatieteam. Daarnaast heeft de politie op een later moment – door een hack bij het bedrijf EncroChat – de beschikking gekregen over de inhoud van versleutelde communicatie die via zogenaamde cryptotelefoons plaats heeft gevonden. 
Uiteindelijk heeft onderzoek Proteus geleid tot een groot aantal deelonderzoeken. Binnen deze deelonderzoeken zijn [verdachte]  [naam 1]  [naam 2]  [naam 3]  [naam 4]  [naam 7]  [naam 5] en [naam 6] aangemerkt als verdachten. De bewijsoverwegingen zullen hierna per deelonderzoek worden besproken. Eerst zal worden ingegaan op de verweren die de verdediging naar voren heeft gebracht aangaande kort gezegd EncroChat.

4.3.2.2 Redelijk vermoeden van schuld
De rechtbank stelt vast dat de onderzoekshandelingen binnen onderzoek Proteus niet uitsluitend zijn ingezet op basis van de binnengekomen anonieme melding. Voordat het onderzoek werd gestart is de anonieme melding gecontroleerd. Er is onderzoek gedaan in de systemen en hieruit bleek dat een deel van de in de melding genoemde gegevens bekend was en klopte. Daarnaast bleek dat het adres [adres 2] eerder naar voren was gekomen in onderzoek Demeter. Onderzoek Demeter was gericht op de productie van harddrugs. Uit de navigatiegegevens van een bus in dat onderzoek waarin de grondstof APAA werd aangetroffen blijkt dat diezelfde bus een tussenstop heeft gemaakt op het voornoemde adres. Daarnaast is gebleken dat verdachte binnen onderzoek 26Autumnking werd vervolgd voor het maken van ketels ten behoeve van de productie van synthetische drugs. Gelet hierop concludeert de rechtbank dat de grondslag voor de verdenking vele malen ruimer is dan de enkele anonieme melding. 


De vervolging binnen onderzoek 26Autumnking is gebaseerd op handelingen in de jaren 2016 en 2017. Uit de inhoud van de anonieme melding in de onderhavige zaak blijkt dat er sprake zou zijn van een actuele handel in drugs. De rechtbank is dan ook van oordeel dat het  niet aannemelijk is dat de anonieme melding nog voort zou komen uit handelingen die hebben geleid tot onderzoek 26Autumnking.



De rechtbank stelt met de verdediging vast dat tussen de ontvangst van de anonieme melding en het inzetten van de onderzoeksmiddelen een behoorlijke tijd is verstreken. Zij ziet echter ook dat deze termijn door de officieren van justitie is gebruikt om de anonieme melding te controleren en aanvullende informatie ter ondersteuning van de anonieme melding te verzamelen zodat deze termijn verklaarbaar is. De resultaten van de controle van de melding tonen aan dat deze ook nog als voldoende actueel kan worden aangemerkt. 



Alles in acht nemende is de rechtbank van oordeel dat de melding voldoende wordt ondersteund door andere feitelijkheden. Alle aspecten in onderlinge samenhang bekeken leveren naar het oordeel van de rechtbank een redelijk vermoeden van schuld op hetgeen een voldoende rechtvaardiging vormt voor de inzet van de gebruikte opsporingsbevoegdheden. 



De officieren van justitie hebben toegelicht dat zij aanvankelijk zijn gestart met het inzetten van minder ingrijpende opsporingsbevoegdheden. Deze opsporingsbevoegdheden zijn later uitgebreid in het belang van het onderzoek. De keuze voor de manier waarop onderzoek wordt gedaan en de middelen die daartoe worden ingezet is een bevoegdheid die is voorbehouden aan het Openbaar Ministerie. Dit neemt niet weg dat deze inzet achteraf kan worden getoetst. Naar het oordeel van de rechtbank voldoet de inzet van deze opsporingsbevoegdheden aan de vereisten van proportionaliteit en subsidiariteit en was deze ook in het belang van de openbare orde.  



Gelet op voorgaande overwegingen is de rechtbank van oordeel dat er geen aanleiding bestaat voor het uitsluiten van al het bewijs. Zij verwerpt daarom dit verweer van de verdediging.

4.3.2.3 EncroChat


4.3.2.3.1 Standpunt Openbaar Ministerie 

Het Openbaar Ministerie is van mening dat er geen enkele aanleiding is om het EncroChat-bewijs onrechtmatig te achten of om terughoudend te zijn in het gebruik van deze data als bewijs. Dit geldt zowel ten aanzien van het verkrijgen van de gegevens als voor het bewaren en het gebruiken ervan. Er is geen strijd met het Unierecht en evenmin zijn de artikel 6 en 8 EVRM geschonden. Er is voldoende gelegenheid geboden om de dataset van de verdachte in kwestie in te zien. Los daarvan staat het interstatelijk vertrouwensbeginsel in de weg aan een toetsing door de Nederlandse strafrechter van de verkrijging van de EncroChat-data. Daarnaast kan het onderzoek 26Lemont niet worden aangemerkt als het voorbereidend onderzoek in de zaak Proteus en kan ook overigens niet worden gesteld dat de resultaten van bepalende invloed zijn geweest voor het verloop van Proteus en evenmin op de vervolging van de verdachten in de zaak Proteus. Bij geen van de verdachten hebben de EncroChat-data bijgedragen aan de totstandkoming van de verdenking. Dit leidt het Openbaar Ministerie tot de conclusie dat de Schutznorm in de weg staat aan het verbinden van consequenties aan eventuele vormverzuimen of onrechtmatige handelingen bij de verwerking en analyse van de EncroChat-data. 




4.3.2.3.2 Standpunt verdediging

De verdediging heeft zich primair op het standpunt gesteld dat vanwege vormverzuimen/onrechtmatigheden de EncroChat-gegevens moeten worden uitgesloten van het bewijs hetgeen dient te leiden tot een integrale vrijspraak. Subsidiair dient dit te leiden tot strafvermindering. 



Kort samengevat kan volgens de verdediging niet worden vastgesteld dat de gegevens op rechtmatige wijze zijn verkregen terwijl er aanwijzingen zijn voor het tegendeel. Reeds in de regiefase heeft de verdediging gesteld dat zij niet de beschikking heeft gekregen over stukken waarmee zij dit verweer  nader zou kunnen onderbouwen en dit standpunt heeft zij bij de inhoudelijke behandeling herhaald. Dit geldt ook voor het standpunt dat de verdediging door het gebrek aan stukken niet in staat is gesteld om de betrouwbaarheid van de EncroChat-gegevens te toetsen. Hieraan heeft zij de conclusie verbonden dat verdachtes recht op een eerlijk proces is geschonden in die zin dat sprake is van een schending van het beginsel “equality of arms” als bedoeld in artikel 6 EVRM. Daarnaast is gesteld dat uit de wel ter beschikking gestelde informatie moet worden afgeleid dat de verkrijging de verwerking en het bewaren van de EncroChat-gegevens onrechtmatig was en dat de rechtbank dit dient te toetsen omdat de resultaten van het onderzoek 26Lemont van bepalende invloed zijn geweest voor de verdere vervolging van verdachte. Ook dit dient te leiden tot bewijsuitsluiting. Voor het geval de rechtbank niet toekomt aan bewijsuitsluiting heeft de verdediging een voorwaardelijk verzoek tot het stellen van prejudiciële vragen en een voorwaardelijk verzoek tot het alsnog toewijzen van de eerder ingediende en door de rechtbank afgewezen onderzoekswensen gedaan. De rechtbank overweegt hiertoe het volgende. 




4.3.2.3.3 Het oordeel van de rechtbank


4.3.2.3.3.1 Inleiding

De rechtbank stelt voorop dat het onderzoek 26Lemont niet kan worden beschouwd als een voorbereidend onderzoek in de zaak Proteus. Ook stelt de rechtbank vast dat de verdachten in het onderzoek Proteus onafhankelijk van de EncroChat-berichten in beeld zijn gekomen en dat de verdenking jegens deze verdachten ook niet op deze EncroChat-data was gebaseerd. Dit is anders voor wat betreft verdachte [naam 7] jegens wie de verdenking mede was gebaseerd op EncroChat-berichten. Dit betekent echter niet dat daaruit reeds de conclusie kan worden getrokken dat eventuele vormverzuimen of schendingen in het onderzoek 26Lemont geen rechtsgevolgen hebben voor de onderhavige strafzaken. Volgens vaste jurisprudentie heeft te gelden dat dit anders kan zijn indien het betreffende vormverzuim of de betreffende onrechtmatige handeling van bepalende invloed is geweest op het verloop van het opsporingsonderzoek naar en/of de (verdere) vervolging van de verdachte ter zake van het tenlastegelegde feit. Naar het oordeel van de rechtbank is hiervan sprake nu het door het Openbaar Ministerie aangedragen bewijs tevens en voor een groot deel is gebaseerd op deze EncroChat-berichten al dan niet in samenhang bezien met het bewijs afkomstig uit onder andere de OVC-gesprekken camerabeelden observaties en tapgesprekken. Dit betekent dat de rechtbank zal ingaan op de verweren tegen de verkrijging het gebruik en het bewaren van de EncroChat-data. 



Over sommige aspecten heeft de rechtbank zich al eerder uitgelaten tijdens de pro-forma- en regiezittingen die aan de inhoudelijke behandeling vooraf zijn gegaan. Dat betrof dan steeds een voorlopig oordeel. Nu het onderzoek is afgerond zal de rechtbank haar eindoordeel vellen op basis van het dossier zoals het er nu ligt.



Eerst zal de rechtbank de feitelijke gang van zaken rondom de verkrijging verwerking en de overdracht van deze berichten vaststellen en een oordeel vellen over zowel de door de verdediging bestreden rechtmatigheid van het onderzoek als de eerlijkheid van het proces. De rechtbank gaat bij de vaststelling van de feiten uit van de processen-verbaal en beslissingen van justitiële autoriteiten die deel uit maken van het strafdossier. Deze stukken zijn deels door het Openbaar Ministerie overgelegd deels ook door de verdediging.
Hierbij merkt de rechtbank op dat er over dit onderwerp ook in andere zaken reeds meerdere vonnissen en tussenbeslissingen zijn gewezen. Voor zover zij niet tot een ander oordeel is gekomen heeft de rechtbank omwille van de rechtseenheid soms delen uit die andere oordelen overgenomen.




4.3.2.3.3.2 De feitelijke gang van zaken omtrent de EncroChat-berichten

EncroChat was een communicatieaanbieder van telefoons waarmee door middel van de EncroChat-applicatie versleutelde chats – bestaande uit tekstberichten en afbeeldingen – konden worden verzonden en ontvangen. De telefoons werden gekocht in combinatie met een abonnement met een korte looptijd van 1 3 of 6 maanden. De kosten van een dergelijk abonnement bedroegen ongeveer € 1.500- voor 6 maanden. Met deze telefoons kon alleen worden gecommuniceerd met andere gebruikers die in de contactenlijst opgeslagen waren. De gebruikers maakten gebruik van een “username” en deze werd opgeslagen in de contactenlijst onder een zelf gekozen “nickname”. Ieder bericht verliep na een vooraf ingestelde tijd (“burn-time”) ook kon de gebruiker de telefoon volledig wissen (“panic wipe”). Dit leidde ertoe dat als een dergelijke telefoon in beslag was genomen en kon worden ontsleuteld er slechts zeer beperkt berichtenverkeer kon worden uitgelezen. 



In Frankrijk liep een strafrechtelijk onderzoek naar het bedrijf EncroChat en de daaraan gelieerde natuurlijke personen. Op 30 januari 2020 heeft een Franse rechter in dat onderzoek toestemming gegeven om een interceptietool te installeren op een server in Roubaix die werd gelinkt aan EncroChat. De Franse gendarmerie heeft vervolgens op 1 april 2020 de tool geïnstalleerd. Door de inzet van deze interceptietool kon de “end-to-end-encryptie” worden omzeild en in de periode van 1 april 2020 tot en met 26 juni 2020 live informatie van EncroChat-telefoons worden verzameld. Deze informatie bestond uit de tussen de gebruikers uitgewisselde chatberichten en informatie over de contacten notities en metadata van gebruikers. 
In Nederland is ook een strafrechtelijk onderzoek gestart naar onder meer EncroChat (26Lemont) op 10 februari 2020. De verdenking betrof het deelnemen aan een criminele organisatie (gewoonte)witwassen en medeplichtigheid aan de strafbare feiten die door (klanten van) EncroChat zouden zijn gepleegd.



Het Franse onderzoeksteam heeft de EncroChat-data aan de Nederlandse politie beschikbaar gesteld. De EncroChat-data zijn gedurende deze periode gekopieerd naar het onderzoeksnetwerk van de Nederlandse politie. De aldus vanuit Frankrijk verkregen data veelal bestaande uit EncroChat-berichten is volgens de politie de dataset die de politie in Nederland heeft verkregen binnen het onderzoek 26Lemont. Analyse van die informatie van de klanten van EncroChat heeft geleid tot het starten van meerdere strafrechtelijke onderzoeken in Nederland en het delen van informatie met reeds lopende strafrechtelijke onderzoeken in Nederland.



De officieren van justitie in onderzoek 26Lemont hebben zekerheidshalve besloten om naast de rechterlijke machtiging in Frankrijk waar de informatie werd vergaard de inbreuk op de persoonlijke levenssfeer van Nederlandse gebruikers ook ter toetsing voor te leggen aan een Nederlandse rechter-commissaris om die inbreuk te toetsen aan de vereisten van proportionaliteit en subsidiariteit en de aanwezigheid van een wettelijke grondslag. Dit heeft ertoe geleid dat een vordering als bedoeld in artikel 126uba Wetboek van Strafvordering (hierna: Sv) aan de rechter-commissaris is voorgelegd. De rechter-commissaris te Rotterdam heeft op 27 maart 2020 beslist om deze machtiging ex artikel 126uba Sv te verlenen onder een zevental voorwaarden. Ten tijde van het indienen van de vordering als bedoeld in artikel 126uba Sv is aan de rechter-commissaris een lijst van Nederlandse strafrechtelijke onderzoeken naar georganiseerde misdaadverbanden overgelegd waarvan bekend was dat gebruik werd gemaakt van toestellen in Nederland. De rechter-commissaris heeft onder voorwaarden toestemming gegeven om relevante gegevens uit 26Lemont te delen met andere strafrechtelijke onderzoeken op deze lijst. Het onderzoek Proteus was vermeld op deze lijst. 




4.3.2.3.3.3 De interceptie en de overdracht 

Vooropgesteld wordt dat het internationale vertrouwensbeginsel in deze zaak aan de orde is. Dit betekent volgens de jurisprudentie van de Hoge Raad (Hoge Raad 5 oktober 2010 ECLI:NL:HR:2010:BL5629) dat ten aanzien van onderzoekshandelingen waarvan de uitvoering plaatsvindt onder verantwoordelijkheid van de buitenlandse autoriteiten van een andere tot het EVRM toegetreden staat de taak van de Nederlandse strafrechter ertoe beperkt is te waarborgen dat de wijze waarop van de resultaten van dit onderzoek in de strafzaak tegen de verdachte gebruik wordt gemaakt geen inbreuk maakt op zijn recht op een eerlijk proces overeenkomstig artikel 6 eerste lid EVRM. Het behoort niet tot de taak van de Nederlandse strafrechter om te toetsen of de wijze waarop dit onderzoek is uitgevoerd strookt met de dienaangaande in het desbetreffende buitenland geldende rechtsregels. Ten aanzien van onderzoekshandelingen in het buitenland waarvan de uitvoering plaatsvindt onder verantwoordelijkheid van de Nederlandse autoriteiten dient de Nederlandse strafrechter wel te onderzoeken of de Nederlandse rechtsregels die dat optreden normeren zijn nageleefd.



De rechtbank stelt dus vast dat inzet van buitenlandse bevoegdheden op basis van buitenlands recht (in dit geval Frans recht) niet getoetst wordt door een Nederlandse rechter. Dat betekent dat de Nederlandse rechter niet toetst of de inzet van de bevoegdheid in Frankrijk door de Franse autoriteiten in strijd was met artikel 8 EVRM. Het voorgaande is slechts anders indien de onderzoekshandelingen zouden hebben plaatsgevonden onder verantwoordelijkheid van de Nederlandse autoriteiten. Hiervoor ziet de rechtbank echter onvoldoende aanwijzingen. Dat er sprake is geweest van een nauwe samenwerking tussen Frankrijk en Nederland en dat er overleg is geweest met name over de distributie van de resultaten van de interceptie maakt dit niet anders. Het Franse onderzoeksteam heeft de Nederlandse politie toegang gegeven tot de EncroChat-telefoondata over een beveiligde verbinding met de betreffende computersystemen in Frankrijk. Deze informatie-uitwisseling vindt zijn basis in de overeenkomst die is gesloten in het kader van de samenwerking in het Joint Investigation Team (JIT). Een en ander leidt echter niet tot verschuiving van de verantwoordelijkheid voor het inzetten van opsporingsmiddelen.



Ook indien ervan uit zou moeten worden gegaan dat Nederland enige technische inbreng heeft gehad kan daar naar het oordeel van de rechtbank niet uit volgen dat de inzet van de bevoegdheid in Frankrijk door Franse autoriteiten onder verantwoordelijkheid van de Nederlandse autoriteiten heeft plaatsgevonden. De vraag wie de tool heeft ontwikkeld is op zichzelf beschouwd irrelevant voor de beoordeling van de vraag onder wiens verantwoordelijkheid die tool vervolgens is ingezet.



De interceptie heeft plaatsgevonden door middel van de inzet van een tool op alle EncroChat-toestellen bij eindgebruikers. Dit betekent dat de Franse politie ook is doorgedrongen tot de telefoons van Nederlandse gebruikers op Nederlands grondgebied. Dit leidt er naar het oordeel van de rechtbank echter niet toe dat het vertrouwensbeginsel dient te worden gepasseerd. De tool is geïnstalleerd door de Franse politie en vanuit Frankrijk op de toestellen van de individuele gebruikers geïnstalleerd. De aldus verkregen data zijn vervolgens verzameld en verzonden naar de Franse autoriteiten. Er is geen aanwijzing dat de Nederlandse autoriteiten de Franse autoriteiten hebben aangestuurd bij het binnendringen van de telefoons van gebruikers op Nederlands grondgebied (bijvoorbeeld door aan te sturen op het binnendringen van specifieke telefoons). Het bedrijf EncroChat bood digitale diensten aan. Het is inherent aan een dergelijke dienstverlening dat deze over traditionele landsgrenzen heen gaat. Het begrenzen volgens die traditionele landsgrenzen van een strafrechtelijk onderzoek is naar zijn aard dus onmogelijk. Gezien het bovenstaande kan het binnendringen van Nederlandse telefoons door de Franse autoriteiten niet worden beschouwd als een onderzoekshandeling waarvan de uitvoering (mede) onder verantwoordelijkheid van de Nederlandse autoriteiten is geschied. Dat Frankrijk hierdoor mogelijk de soevereiniteit van Nederland heeft geschonden is geen rechtens te respecteren belang van de verdachte.



De scheiding die de verdediging aanbrengt in de wijze waarop de interceptie heeft plaatsgevonden te weten de fase van het verzamelen van de data in het geheugen van het toestel en de fase van de live interceptie maakt het oordeel van de rechtbank ten aanzien van de toepasselijkheid van het vertrouwensbeginsel en de verantwoordelijkheid van de lidstaat in kwestie (Frankrijk) niet anders. 



Het vertrouwensbeginsel is derhalve onverkort van toepassing. Gelet op bovenstaande ligt niet ter toetsing aan de Nederlandse strafrechter voor of de inzet van de interceptietool strookt met de in Frankrijk geldende rechtsregels. Evenmin of al dan niet een toereikende wettelijke grondslag bestond voor eventueel door de Franse autoriteiten gemaakte inbreuk op het recht op respect voor het privéleven dan wel of die inbreuk noodzakelijk is geweest. De taak van de Nederlandse strafrechter is ertoe beperkt te waarborgen dat de wijze waarop van de resultaten van dit buitenlandse onderzoek in de strafzaak gebruik wordt gemaakt geen inbreuk maakt op het recht op een eerlijk proces als bedoeld in artikel 6 eerste lid EVRM. Dat door de Franse autoriteiten in de verkrijgingsfase een inbreuk is gemaakt op het recht op een eerlijk proces van de verdachte is door de verdediging niet aangevoerd en de rechtbank ziet hiervoor overigens ook geen aanwijzingen.



Op basis van het vertrouwensbeginsel moet de rechtbank erop vertrouwen dat de interceptie in Frankrijk op basis van een toereikende wettelijke grondslag en in overeenstemming met artikel 8 EVRM heeft plaatsgevonden. Datzelfde geldt voor de overdracht van de gegevens van Frankrijk aan Nederland. De rechtbank verwerpt dan ook de verweren van de verdediging op dit punt. 




4.3.2.3.3.4 De verwerking in Nederland

Op de fase van de verwerking van de EncroChat-data door Nederland binnen het onderzoek 26Lemont en Proteus is het vertrouwensbeginsel niet van toepassing. Het gaat hier immers om onderzoek door de Nederlandse autoriteiten van de data die zij van Frankrijk hebben ontvangen. De rechtbank heeft reeds geoordeeld dat zij de EncroChat-data van bepalende invloed acht bij het opsporingsonderzoek van verdachte. Daarom zal zij toetsen of er bij de verwerking en analyse van deze data vormverzuimen zijn begaan die op grond van artikel 359a Sv gesanctioneerd moeten worden. 



Artikel 126uba Sv ligt ten grondslag aan het doorzoeken en analyseren van de EncroChat-data door Nederlandse opsporingsambtenaren. Artikel 126uba Sv omvat het binnendringen in een geautomatiseerd werk het onderzoek van dat geautomatiseerd werk inclusief de vastlegging en verwerking van de daarbij aangetroffen gegevens. Dat het gaat om gegevens van vele (onbekende) gebruikers maakt dit niet anders zolang het gaat om gebruikers van wie een verdenking bestaat dat zij betrokken zijn bij misdrijven in georganiseerd verband.



Het doel van de bevoegdheid is om toegang te verkrijgen tot de gegevens die in een geautomatiseerd werk zijn of worden verwerkt ten behoeve van de opsporing en vervolging van ernstige vormen van computercriminaliteit of andere ernstige misdrijven.



Het feitelijk binnendringen van het geautomatiseerde werk waar artikel 126uba Sv op ziet is weliswaar gebeurd door en onder verantwoordelijkheid van de Franse justitiële autoriteiten maar de Nederlandse opsporingsambtenaren hebben daarna de verkregen data geanalyseerd. De wettelijke bepaling is helder duidelijk en kenbaar. De rechtbank is verder van oordeel dat de in dit artikel neergelegde bevoegdheid tot het vastleggen van de data ook de bevoegdheid tot het doen van onderzoek aan of naar die data omvat. Anders zou de bevoegdheid immers zinloos zijn. 



De inmenging van de Nederlandse politie in het privéleven en de correspondentie van verdachte is daarmee bij de wet voorzien.



Ook heeft een en ander plaatsgevonden na toezicht door een rechterlijke instantie in dit geval de rechter-commissaris die de gevraagde rechterlijke machtiging heeft afgegeven. De rechter-commissaris heeft in de beschikking van 27 maart 2020 overwogen dat het aannemelijk is dat communicatie via EncroChat in een groot tot zeer groot aantal gevallen van gebruik betrekking heeft op ernstige strafbare feiten in georganiseerd verband dat het kennisnemen van die communicatie noodzakelijk is voor het onderzoek naar die feiten en dat het niet mogelijk was om op andere effectieve wijze onderzoek te doen naar die communicatie. Door middel van de aanvullende voorwaarden die door de rechter-commissaris zijn gesteld is tevens voldaan aan de eisen van proportionaliteit en subsidiariteit. Daarmee was sprake van een deugdelijke evenredigheidstoets. 
Er zijn verder geen concrete feiten en omstandigheden aangevoerd of anderszins gebleken waaruit de rechtbank kan afleiden dat er reden is om te veronderstellen dat het verwerken (analyseren en gebruiken) van de EncroChat-data in de strafzaak tegen verdachte onrechtmatig is geweest.



De rechtbank komt daarmee tot het oordeel dat de waarborgen van artikel 8 EVRM in acht genomen zijn en dat geen sprake is geweest van een onrechtmatige inmenging van het openbaar gezag in het privéleven van verdachte. 



Anders dan de verdediging heeft betoogd is de rechtbank van oordeel dat gelet op het voorgaande geen strijd bestaat met het Unierecht en dat is voldaan aan de in de Europese jurisprudentie uitgekristalliseerde vereisten/toets. Immers in de zaak van verdachte is het belang voor het strafrechtelijk onderzoek vrijwel direct onderkend waardoor van het ongedifferentieerd bewaren van persoonsgegevens van de verdachte geen sprake is.



De rechtbank volgt de verdediging ook overigens niet voor zover zij stelt dat sprake is van bulkinterceptie en aldus van een algemene en ongedifferentieerde dataverzameling. Niet alleen heeft te gelden zoals de rechtbank eerder heeft geoordeeld dat het vertrouwensbeginsel aan de toets van de interceptie in de weg staat maar ook overigens treft het verweer geen doel. Het verkrijgen en bewaren van de EncroChat-gegevens richt zich immers niet tot de gehele bevolking maar slechts tot de gebruikers van EncroChat. Daarmee is slechts de privacy in geding van deze afgebakende groep mensen. Dat dit heeft geleid tot het verkrijgen van een groot aantal gegevens van een groot aantal gebruikers maakt dit niet anders. Naar het oordeel van de rechtbank is geen sprake van een situatie als vermeld in de door de verdediging aangehaalde arresten van het Hof van Justitie van de Europese Unie. 



Het voorgaande leidt er toe dat ook deze rechtmatigheidsverweren strekkende tot bewijsuitsluiting worden verworpen.




4.3.2.3.3.5 Schending 6 EVRM rechtmatigheid 

De verdediging heeft zich in dit verband primair op het standpunt gesteld dat er geen sprake is van een eerlijk proces nu zij geen toegang heeft gekregen tot stukken waarmee zij zou kunnen aantonen dat er onrechtmatigheden kleven aan het onderzoek de verkrijging en de verwerking van de EncroChat-berichten die deel uitmaken van het dossier. Reeds vanwege de omstandigheid dat het Openbaar Ministerie over meer informatie beschikt dan de verdediging is geen sprake van een “equality of arms”. 



Door de verdediging is verzocht om het toevoegen van diverse stukken omtrent - kort gezegd - het verlenen van de machtiging van de Franse rechter voor de interceptie van de EncroChat-telefoondata en onderliggende processen-verbaal de JIT-overeenkomst en het horen van getuigen die direct betrokken zijn geweest bij de hack van EncroChat. Deze stukken zijn volgens de verdediging van belang om de rechtmatigheid van de hack in Frankrijk en de daarop volgende handelingen van de Nederlandse autoriteiten te kunnen toetsen alsmede de vraag of het vertrouwensbeginsel van toepassing is.




Interceptie

De verdediging stelt zich namelijk op het standpunt dat een eventuele schending van artikel 8 EVRM bij het verlenen van de machtiging voor de interceptie relevant is voor de beoordeling of er sprake is van schending van artikel 6 EVRM. Daar komt bij dat uit de jurisprudentie van het Europees Hof voor de rechten van de mens (hierna: EHRM) volgt dat een beperking van het recht op kennisname van stukken waarmee de verdediging een eventuele schending van artikel 8 EVRM zou kunnen onderbouwen op zichzelf al in strijd is met het beginsel van “equality of arms” en daarmee het recht op een eerlijk proces zoals neergelegd in artikel 6 EVRM.



De rechtbank heeft ten aanzien van de interceptie reeds geoordeeld dat het vertrouwensbeginsel van toepassing is en dat het niet aan de Nederlandse strafrechter is om te toetsen of de inzet van de interceptietool strookt met de in Frankrijk geldende rechtsregels. Voorts staat niet ter toetsing aan de Nederlandse strafrechter of al dan niet een toereikende wettelijke grondslag bestond voor eventueel door de Franse autoriteiten gemaakte inbreuk op het recht op respect voor het privéleven dan wel of die inbreuk noodzakelijk is geweest. De taak van de Nederlandse strafrechter is ertoe beperkt te waarborgen dat de wijze waarop van de resultaten van dit buitenlandse onderzoek in de strafzaak gebruik wordt gemaakt geen inbreuk maakt op het recht op een eerlijk proces als bedoeld in artikel 6 eerste lid EVRM.



Het beginsel van “equality of arms” brengt inderdaad met zich dat de verdediging toegang moet krijgen tot het bewijs en in beginsel ook tot stukken die kunnen zien op onrechtmatigheden in het onderzoek. Dat er vanwege het beginsel van “equality of arms” een recht op kennisname zou bestaan voor de verdediging van stukken over het Franse opsporingsonderzoek en alle details van de internationale samenwerking in het onderzoek naar EncroChat en zijn gebruikers zou geen ander doel dienen dan het toetsen van dat traject en betekenen dat de Nederlandse strafrechter alsnog via de omweg van artikel 6 EVRM de rechtmatigheid van het Franse strafrechtelijke optreden zou (kunnen/moeten) toetsen. Dit is naar het oordeel van de rechtbank in strijd met de bedoeling van het internationale vertrouwensbeginsel. Voor zover de verdediging het ontbreken van de verzochte stukken dus op zichzelf als een schending van artikel 6 EVRM heeft aangemerkt stuit dat af op het voorgaande.



De rechtbank verwerpt ook in zoverre het gevoerde verweer met betrekking tot het recht op een eerlijk proces. 




Verwerking 

Dit verweer ten aanzien van een schending van artikel 6 EVRM is eveneens gevoerd met betrekking tot de verwerking van de gegevens in Nederland in het onderzoek 26Lemont. Uit de beschikking van de rechter-commissaris van 27 maart 2020 blijkt dat deze de vordering machtiging 126uba Sv heeft getoetst aan de criteria van dat artikel. Uit het aanvraag proces-verbaal de toelichting van de NN-gebruikers en de begeleidende brief van de officier van justitie is duidelijk op basis van welke informatie de beslissing van de rechter-commissaris tot stand is gekomen. Daaruit is af te leiden wat het belang was van de interceptie en welke verdenking er bestond jegens de gebruikers van EncroChat gebaseerd op meerdere opsporingsonderzoeken en in die onderzoeken ontsleutelde notities en gesprekken. Voor de toepassing van artikel 126uba Sv was het niet nodig om voor alle individuele NN-gebruikers een specifieke verdenking vast te stellen. Gezien bovenstaande kan op grond van de in het dossier aanwezige stukken de rechtmatigheid van de overdracht en de verwerking afdoende worden beoordeeld.




4.3.2.3.3.6 Schending 6 EVRM betrouwbaarheid  

De verdediging heeft zich voorts op het standpunt gesteld dat er ook geen sprake is van een eerlijk proces nu zij geen toegang heeft verkregen tot de gehele dataset (dus de dataset van 26Lemont) dan wel tot de secundaire dataset (de dataset van onderzoek Proteus). De verdediging heeft gesteld dat dit nodig is om de betrouwbaarheid van het door het Openbaar Ministerie gepresenteerde bewijs te kunnen toetsen. Met de geboden toegang tot de dataset betreffende enkel de “eigen” verdachte kan deze toets niet worden aangelegd nu daarvoor ook inzicht nodig is in de chats door anderen over het account dat aan verdachte wordt toegeschreven. De geboden inzage volstaat daarvoor niet. Bovendien was deze informatie wel bij het Openbaar Ministerie bekend waardoor het Openbaar Ministerie een voordeel heeft en reeds om die reden geen sprake is van een “equality of arms”. 
De rechtbank overweegt als volgt. 



Naar Nederlands recht bestaat er zoals bekend geen als zodanig benoemd recht op inzage in of afschrift van ruwe onderzoeksdata. De verdachte kan op de voet van artikel 34 Sv de officier van justitie verzoeken om specifiek omschreven stukken bij de processtukken te voegen en daartoe toestemming verzoeken om kennisname van bepaalde stukken. De officier van justitie kan dit echter weigeren op de grond dat het geen processtukken zijn waarvoor getoetst moet worden aan het relevantiecriterium (artikel 149a Sv).



In de voorliggende zaak is het vanwege de grote dataset echter lastig om eenvoudig te kunnen bepalen wat relevant is. Dit geldt ook voor het Openbaar Ministerie. Er is een speciaal daarvoor door het NFI ontwikkeld programma genaamd “Hansken” gebruikt om de data te doorzoeken. Deze situatie waarin het Openbaar Ministerie met behulp van speciale software de data doorzoekt op (belastend) bewijsmateriaal terwijl aan de verdediging de mogelijkheid tot het (laten) doen van onderzoek aan de dataset wordt onthouden kan spanning opleveren met het beginsel van “equality of arms” en dus met het recht op een eerlijk proces. 



Uit het beginsel “equality of arms” vloeit evenwel niet voort dat de verdediging aanspraak kan maken op kennisneming van alle informatie die als resultaat van opsporing is verkregen dan wel als aanleiding voor de opsporing heeft gediend. Anders gezegd het recht van de verdediging om in de gelegenheid te worden gesteld om methoden en resultaten van onderzoek te betwisten valt niet samen met een ongeclausuleerd recht om deze te controleren. 



De rechtbank stelt vast dat er verschillende niveaus van onderzoek aan data te onderscheiden zijn. Op het eerste niveau gaat het om het onderzoek naar de ruwe ongefilterde data (de primaire dataset). Uit de jurisprudentie van het EHRM die ook door de verdediging is aangehaald kan worden afgeleid dat de verdediging in beginsel een recht toekomt om mee te denken over de wijze waarop die data (de “full collection of data”) wordt onderzocht. In de praktijk kan dit betekenen dat de verdediging zelf trefwoorden kan aandragen waarop zij de data wil laten onderzoeken. In dit stadium mag wat het EHRM betreft echter wel het nodige van de verdediging verwacht worden om te specificeren wat en te motiveren waarom daarnaar gezocht moet worden. Aan verzoeken die neer zouden komen op “fishing expeditions” van de zijde van de verdediging hoeft niet tegemoet te worden gekomen. Ook schrijft het EHRM niet voor dat de verdediging dit onderzoek zelf zou moeten kunnen uitvoeren. De mogelijkheid om aan te geven hoe de data onderzocht moeten worden is in deze fase voldoende. 



Op het tweede niveau gaat het om nader onderzoek naar de resultaten van het hierboven bedoelde initiële onderzoek. Dus om de “hits” die het resultaat zijn van het doorzoeken van de data aan de hand van zoektermen (de secundaire dataset). De aldus verworven dataset zal in de regel resultaten bevatten die lang niet allemaal relevant zijn voor de zaak en kan alsnog een grote moeilijk overzienbare hoeveelheid data bevatten. Uit de jurisprudentie van het EHRM kan echter worden afgeleid dat de verdediging op enige wijze de mogelijkheid moet worden geboden tot het nader (laten) onderzoeken van deze data en dat de weigering om de verdediging de secundaire dataset verder te laten doorzoeken in beginsel een “issue” zou betekenen in het licht van artikel 6 EVRM met betrekking tot het bieden van adequate faciliteiten om de verdediging te kunnen voorbereiden. Ook in deze fase mogen echter nog de nodige inspanningen van de verdediging verwacht worden om duidelijk te maken wat zij wil onderzoeken en waarom zij dit wil. Het recht op toegang tot deze dataset is niet absoluut en evenmin wordt de eis gesteld dat de verdediging fysiek de beschikking krijgt over deze dataset. Wanneer de verdediging de mogelijkheid krijgt tot het doen van onderzoek op bijvoorbeeld het politiebureau of bij het NFI is dat in beginsel voldoende mits de verdediging maar voldoende tijd krijgt dit onderzoek adequaat te verrichten. Het moet gaan om een effectieve mogelijkheid tot onderzoek. 



Op het derde niveau gaat het om de dataset die het gevolg is van onderzoek op het tweede niveau. Het betreft dus de data die na een tweede (al dan niet handmatige) selectie als relevant zijn aangemerkt: de tertiaire dataset. Het gaat hier dus in wezen om de selectie van de data die gevoegd zullen worden bij de processtukken. 



De rechtbank stelt vast dat in de voorliggende zaak de data van de primaire dataset te weten de data uit onderzoek 26Lemont al zijn onderzocht voordat de verdediging was en kon worden betrokken. Op voorhand de verdediging in de gelegenheid stellen om trefwoorden aan te geven behoorde dus niet tot de mogelijkheden. Echter ook nadien had dit niet gehoeven nu van de zijde van de verdediging slechts is aangegeven dát zij wenst te kunnen grasduinen in de primaire dataset maar dit verzoek is niet nader gespecificeerd of gemotiveerd in het licht van het onderzoek Proteus en de onderhavige verdenking. 



Voor wat betreft de EncroChat-data uit onderzoek Proteus heeft de gelden dat de verdediging in de gelegenheid is gesteld de dataset betreffende de eigen cliënt in te zien. Deze data vallen onder de secundaire dataset nu daarin ook gesprekken zijn opgenomen die niet in het dossier terecht zijn gekomen. In de meeste zaken heeft de verdediging deze dataset ook daadwerkelijk ingezien. De rechtbank stelt ook vast dat naar aanleiding hiervan van de zijde van de verdediging behalve in de zaak van (mede)verdachte [naam 6]  geen verzoeken zijn gedaan tot het aanvullen van het dossier of tot het doorzoeken van de gehele dataset van Proteus op gespecificeerde zoektermen. In de zaak van [naam 6] heeft het Openbaar Ministerie op verzoek van de raadsvrouw nog chats aan het dossier toegevoegd. Nu de verdediging het verzoek tot het inzien van de gehele dataset van Proteus ook niet nader heeft onderbouwd anders door enkel te stellen dat dit noodzakelijk is is de rechtbank van oordeel dat de verdediging een voldoende effectieve mogelijkheid is geboden om de betrouwbaarheid van het bewijs te toetsen. Evenmin kan worden gesteld dat de verdediging door geen inzage te verlenen in de volledige dataset op achterstand is gezet. Dit geldt eveneens ten aanzien van het verzoek tot inzage/toegang tot de metadata hetgeen ook niet nader is onderbouwd. 



Gelet op het voorgaande is de rechtbank van oordeel dat de verdediging voldoende in de gelegenheid is gesteld haar verdedigingsrechten uit te oefenen. Er is geen sprake van een schending van artikel 6 EVRM in het algemeen of van het beginsel van “equality of arms” in het bijzonder. De rechtbank verwerpt de verweren op dit punt. 




4.3.2.3.3.7 Voorwaardelijke verzoeken en prejudiciële vragen 

Gelet op het voorgaande ziet de rechtbank geen aanleiding om alsnog onderzoekshandelingen te laten plaatsvinden en de reeds gedane onderzoekswensen toe te wijzen. Evenmin ziet de rechtbank aanleiding om andere procedures in Frankrijk af te wachten omdat het oordeel van de Franse rechter relevant zou kunnen zijn voor de onderhavige zaak en die wellicht van invloed zijn op de toepassing van het vertrouwensbeginsel in Nederlandse strafzaken. De verdediging heeft in dit verband onder meer gewezen op de procedure die door de Cour de Cassation is doorverwezen naar de Franse Grondwettelijke Raad (Conseil Constitutionel). De verdediging heeft echter onvoldoende onderbouwd dat de uitkomst van deze procedure de vragen van de verdediging over de EncroChat-operatie zal beantwoorden. Mede gelet op de uitlatingen van de officieren van justitie in repliek is de rechtbank ook overigens niet gebleken dat het oordeel van de Grondwettelijke Raad zal zien op de rechtmatigheid van de EncroChat-operatie. 
De rechtbank stelt vast dat het dossier reeds informatie – afkomstig van het Openbaar Ministerie en de rechter-commissaris te Rotterdam – bevat waarin de gang van zaken omtrent de EncroChat-hack en de verwerking van de gegevens die daarbij zijn verkregen in Nederland wordt beschreven. De rechtbank acht zich met de beschikbare stukken voldoende voorgelicht om zich een oordeel te kunnen vormen over de vragen van de artikelen 348 en 350 Sv. Dit oordeel maakt dat de rechtbank geen aanleiding ziet tot het stellen van prejudiciële vragen aan het Hof van Justitie zodat het verzoek daartoe wordt afgewezen.



De rechtbank wijst de verzoeken dan ook af. 




4.3.2.3.4 EncroChat-accounts en -gesprekken
Alvorens een oordeel te geven over de deelonderzoeken die verdachte worden verweten zal de rechtbank beoordelen of en zo ja welke gebruikersnamen kunnen worden gekoppeld aan de verdachten in het onderzoek Proteus. Indien een EncroChat-account wordt toegeschreven aan één van de verdachten dan zal de rechtbank bij de bespreking van de aan verdachte verweten deelonderzoeken volstaan met het vermelden van de namen van verdachten indien een EncroChat-gesprek wordt aangehaald.



Uit de bewijsmiddelen zoals vermeld onder “algemeen” in de bewijsmiddelenbijlage blijkt dat de verbalisanten in onderzoek Proteus zijn gestuit op meerdere EncroChat-accounts die onderling contact hebben gehad. Zij hebben per account onderzoek gedaan en weergegeven wie de personen achter de EncroChat-accounts zijn en op grond waarvan dat kan worden vastgesteld. De rechtbank stelt vast dat steeds op basis van meerdere ondersteunende factoren is geconcludeerd wie de persoon achter een account was. De rechtbank heeft dan ook geen reden om te twijfelen aan de conclusies van de verbalisanten met betrekking tot deze accounts. Hieruit volgt dat:

- [verdachte] gebruikmaakte van het account “ [account naam] ”;
- [naam 1] gebruikmaakte van het account “ [account naam] ”;
- [naam 2] gebruikmaakte van de accounts “ [account naam] ” en “ [account naam] ”;
- [naam 3] gebruikmaakte van de accounts “ [account naam] ” en “ [account naam] ”;
- [naam 4] gebruikmaakte van het account “ [account naam] ”;
- [naam 7] gebruikmaakte van het account “ [account naam] ”;
- [naam 5] gebruikmaakte van het account “ [account naam] ”;
- [naam 6] gebruikmaakte van het account “ [account naam] ”; 
- [naam 8] gebruikmaakte van het account “ [account naam] ”;
- [naam 9] gebruikmaakte van het account “ [account naam] ”;
- [naam 21] gebruikmaakte van het account “ [account naam] ”;
- [naam 10] gebruikmaakte van het account “ [account naam] ”. 


Hoewel de rechtbank niet beschikt over processen-verbaal van identificatie van de EncroChat-accounts “ [gebruikersnaam 1] ” “ [gebruikersnaam 2] ” en “ [gebruikersnaam 3] ” kan zij op basis van de stukken die haar wel ter beschikking staan vaststellen aan wie deze accounts toebehoren. In zijn eerste verhoor bevestigt [naam 11] dat hij en zijn broer gebruikmaken van het account “ [gebruikersnaam 1] ”. Uit ditzelfde verhoor blijkt ook [naam 11] de Engelse taal machtig is en zijn broer niet. Binnen onderzoek Oscar zijn vanuit het account “ [gebruikersnaam 1] ” telkens berichten in de Engelse taal gestuurd. Gelet op deze gegevens stelt de rechtbank vast dat binnen onderhavig onderzoek [naam 11] kan worden aangemerkt als de gebruiker van het account “ [gebruikersnaam 1] ”. 



In hetzelfde verhoor hebben de verbalisanten benoemd dat zij de accounts “ [gebruikersnaam 2] ” en “ [gebruikersnaam 3] ” toeschrijven aan [naam 12] . [naam 11] kent het account “ [gebruikersnaam 2] ” maar wil om veiligheidsredenen niet verklaren wie achter dit account zit. Hij benoemt hierbij dat de verbalisanten al weten wie het is. De rechtbank leidt hieruit af dat [naam 11] impliciet bevestigt dat de constatering van de verbalisanten dat “ [gebruikersnaam 2] ” [naam 12] is klopt. De EncroChat-gesprekken in onderhavig onderzoek bevestigen deze constatering. Binnen onderzoek Oscar laat [naam 2] telkens “pap” ofwel geld ophalen bij dezelfde persoon. Op 22 april 2020 wordt namelijk gesproken over “ [gebruikersnaam 4] ”. Even later in hetzelfde gesprek wordt deze zelfde persoon “ [gebruikersnaam 4] ” genoemd. Bij deze “ [gebruikersnaam 4] ” moet geld worden opgehaald. 25 april 2020 moet er wederom geld voor [naam 2] worden opgehaald en hiervoor neemt [naam 6] contact op met “ [gebruikersnaam 2] ”. Ook op 29 april 2020 wordt er gesproken over het ophalen van geld. In dit verband wordt gesproken over “ [gebruikersnaam 5] ”. Uit deze bewijsmiddelen in onderlinge samenhang bezien kan worden vastgesteld dat [gebruikersnaam 5] “ [gebruikersnaam 2] ” is. De naam [gebruikersnaam 5] lijkt fonetisch sterk op [gebruikersnaam 5] en biedt daarmee ondersteuning voor het aanmerken van [naam 12] als gebruiker van “ [gebruikersnaam 2] ”. Uit bewijsmiddelen volgt verder dat op 12 mei 2020 het account “ [gebruikersnaam 2] ” wordt vervangen door “ [gebruikersnaam 4] ”. De rechtbank gaat er daarom bij de beoordeling van de feiten van uit dat deze beide accounts in gebruik waren bij [naam 12] .



In de opgenomen gesprekken en de EncroChat-berichten worden regelmatig bijnamen gebruikt voor de betrokken personen. Op basis van de bewijsmiddelen gaat de rechtbank er bij de beoordeling van de deelonderzoeken van uit dat met de bijnamen de volgende personen worden bedoeld.


- “ De [bijnaam] ” verwijst naar [verdachte]  met uitzonderingen van de gevallen waarin hij deze term zelf gebruikt;
- “ De [bijnaam] ” verwijst naar [naam 1] ;
- “ De [bijnaam] ” verwijst naar [naam 2] ;
- “ De [bijnaam] ” verwijst naar [naam 3] ;
- “ [bijnaam] ” en “ [bijnaam] ” verwijzen naar [naam 4] ;
- “ De [bijnaam] ” verwijst naar [naam 7] .


Tot slot stelt de rechtbank vast dat in de bewijsmiddelen de tijdsindicatie bij de EncroChat-gesprekken varieert. De tijd is aangegeven met Coordinated Universal Time (hierna te noemen: UTC) en met Greenwich Mean Time (hierna te noemen: GMT). Opvallend is dat bij GMT steeds is vermeld +2 terwijl de indexering naar tijdzone bij UTC niet is vermeld. Ten aanzien van de gesprekken op 8 april 2020 is door een verbalisant vermeld dat de timestamp UTC 2 uur verschilt met de tijdzone in Nederland. Bij de overige gesprekken is dit niet vermeld. Uit de inhoud van alle bewijsmiddelen in onderlinge samenhang bezien blijkt dat de tijdsindicatie GMT + 2 aansluit op de overige bevindingen. Wanneer bij de EncroChat-gesprekken slechts UTC is vermeld is er sprake van een tijdsverschil van twee uren tussen de inhoud van de gesprekken en de daadwerkelijke tijd waarop zaken worden waargenomen. De rechtbank zal om die reden bij de beoordeling van de EncroChat-gesprekken met uitsluitend de vermelding UTC ervan uitgaan dat de gesprekken in werkelijkheid telkens twee uren later hebben plaatsgevonden dan in de tijdscodering bij de gesprekken is vermeld.




02-245493-20


4.3.2.4 Feit 1 – Onderzoek Delta


4.3.2.4.1 Feiten

Op 31 maart 2020 wordt in een loods aan de [adres 19] een omzettingslaboratorium ten behoeve van de productie van synthetische drugs aangetroffen. Het lab is ontdekt nadat er witte rook uitkwam. Uit onderzoek bleek dat in het laboratorium de stof MAPA werd omgezet in BMK. BMK is een stof die wordt gebruikt om amfetamine te maken. In het lab worden een glazen pot met 05 liter amfetamine chemicaliën een glazen koeler een productieopstelling met een au bain-mariebak en een IBC-vat van 600 liter aangetroffen. Op de au bain-mariebak zijn werktuigsporen aangetroffen. Deze sporen blijken later overeen te komen met een zetijzer uit het bedrijf [naam bedrijf] . 



Uit de binnen onderzoek Proteus beschikbare gegevens blijkt wie er bij dit lab betrokken zijn. Op 12 maart 2020 komen [naam 3] en [naam 2] bij het bedrijf [naam bedrijf] . [naam 3] vraagt daar [verdachte] een bak te maken voor een IBC-vat van 600 liter en geeft hierbij door hoe die bak er specifiek uit moet zien. [naam 2] wil dat de bak zo spoedig mogelijk gebruikt kan gaan worden om te smelten. Daarnaast zegt [naam 2] toe direct af te zullen rekenen. Nadat de bestelling is geplaatst neemt [verdachte] contact op met [naam 1] en vraagt hem de bak te lassen. 



Op 13 maart 2020 komen [naam 3] en [naam 2] wederom bij [verdachte] . Zij nemen nogmaals de specificaties door van de te maken bak en bespreken dat er bakjes onder de bak moeten komen voor de branders en dat er ook een maatbeker onder moet kunnen worden gehouden. Vervolgens worden er deze dag twee IBC-vaten bezorgd in het bijzijn van [verdachte]  [naam 3] en [naam 2] . Later die dag komt [naam 1] een van de IBC-vaten ophalen. Aan het einde van de dag komt [naam 2] wederom bij [naam bedrijf] samen met [naam 8] en [naam 14] . Zij bespreken dat hetgeen wat opgehaald zal worden alleen in een busje kan worden vervoerd. 



Op 14 maart 2020 zijn [verdachte] en [naam 1] bij [naam bedrijf] . [verdachte] klaagt hierbij tegen [naam 1] over het feit dat de persoon die de bak op komt halen te laat is. [naam 1] en [verdachte] spreken vervolgens over [naam 3] die een financier heeft gevonden de risico’s met betrekking tot werken met [partner 1] en de specificaties van hardware voor de productie van A-olie. Rond 11.12 uur arriveert [naam 14] bij [naam bedrijf] om de bak op te halen. [verdachte] is niet blij dat [naam 14] te laat is op de afspraak omdat dat de reden was waarom hij eerder gepakt is. Hij benoemt hierbij dat hij de financiële zaken regelt met [naam 3] en [naam 2] . [naam 1] is nog altijd bij dit gesprek aanwezig. Hierna komen ook [naam 3] en [naam 2] bij [naam bedrijf] . Zij spreken vervolgens met [verdachte] en [naam 14] over de productie van B. Gelet op het omschreven proces en ambtshalve bekende vocabulaire op het gebied van synthetische drugs gaat de rechtbank ervan uit dat met B de stof BMK wordt bedoeld. Uiteindelijk vertrekt [naam 1] rond 11.56 uur. Hij wordt hierbij gevolgd door het voertuig van [naam 14] . Dit voertuig is vervolgens door het observatieteam gevolgd tot Weert. 



Op 19 maart 2020 komt [naam 3] wederom bij [naam bedrijf] . [verdachte] vertelt hem dat hij de koeler nog moet maken maar dat hij wel een glazen koeler heeft zodat [naam 3] verder kan. De andere koeler zal nog diezelfde dag gereed zijn. Vervolgens vertrekt [naam 3] uit het kantoor. Buiten het bedrijf spreekt hij nog wel even met [naam 1] . [naam 1] zegt hierover tegen [verdachte] dat hij met [naam 3] een afspraak heeft gemaakt om 17.00 uur. Diezelfde dag rond 15.00 uur komt [naam 2] bij [naam bedrijf] . Hij betaalt [verdachte] in totaal € 22.000-. Rond 15.37 uur komen [naam 14] en [naam 8] bij [naam bedrijf] . Vanuit daar volgen zij [naam 1] naar het adres [adres 3] . Hierna wordt het voertuig van [naam 14] en [naam 8] door het observatieteam gevolgd naar de [adres 4] .



Via EncroChat laat [naam 3] op 26 maart 2020 aan [naam 2] weten dat de koeler niet goed werkt. Hierbij wordt gewezen op een gesprek tussen [naam 3] en [naam 8] . Zij bespreken dat er een koeler van 25 meter nodig is en dat er meteen een opdracht moet worden gegeven om die te maken. 



In de ochtend van 27 maart 2020 wordt in een gesprek via EncroChat door [naam 2] aan [naam 3] gemeld dat het probleem snel opgelost moet worden omdat de koks in een ander lab olie nodig hebben. In de loop van de ochtend meldt [naam 3] aan [naam 2] dat [verdachte] de koeler aan het maken is. Rond 13.37 uur zijn [naam 8] en [naam 3] bij [naam bedrijf] . Zij lopen samen met [verdachte] naar buiten en dragen daarbij een lange ronde smalle buis. De verbalisanten hebben deze buis herkend als een destilleerkolom die wordt gebruikt bij de productie van synthetische drugs. 



Zoals eerder gemeld is op 31 maart 2020 het omzettingslab in Weert aangetroffen door de politie. Dit leidde tot communicatie over het lab. Zo is er een gesprek waarin [naam 2] meldt dat het smelthok is gepakt door rook en dat het vervelend is omdat de bus op camerabeelden staat. In een gesprek met [naam 3] zegt [naam 2] toe dat [naam 3] wel betaald zal worden en dat de bus weg moet worden gedaan.  




4.3.2.4.2 Beoordeling 
Uit voornoemde feiten blijkt dat verdachte in opdracht van [naam 2] en [naam 3] een bak en twee koelers heeft gemaakt voor het omzettingslab in Weert. Het lab werd gerund door de broers [naam 15] in overleg met [naam 2] en [naam 3] . Met name [naam 3] heeft de specificaties voor de hardware besproken met [verdachte] . [verdachte] heeft de opdracht aangenomen en het werk aan de bak gedeeltelijk uitbesteed aan [naam 1] . De koelers heeft hij zelf gemaakt. [naam 2] heeft vervolgens de bak en de koelers betaald. [naam 3] en [naam 2] hebben contact gehouden met de broers [naam 15] in het omzettingslab en ervoor gezorgd dat er een oplossing werd gezocht toen de glazen koeler in het lab lekte. 



De rechtbank stelt vast dat in de tenlastelegging wordt gesproken over een smeltbak en een au bain-marie opstelling. In de bewijsmiddelen wordt telkens met verschillende benamingen naar de bak verwezen. Er gesproken over een lekbak een bak die nodig is voor het smelten en een bak die is aangetroffen in een au bain-marie opstelling. De rechtbank is van oordeel dat wanneer de bewijsmiddelen in onderlinge samenhang worden bekeken voldoende duidelijk is dat telkens dezelfde bak wordt bedoeld. Zij begrijpt dat daar waar in de tenlastelegging een smeltbak is genoemd hiermee de bestelde en geleverde bak wordt bedoeld. 



De verdediging heeft betoogd dat niet vastgesteld kan worden dat de bak die in Weert is aangetroffen door verdachte is gemaakt. Zij heeft er hierbij op gewezen dat de bewijsketen is doorbroken nu er geen SIN-nummers zijn binnen het werktuigsporenonderzoek. De rechtbank volgt dit echter niet nu uit het in het desbetreffende proces-verbaal opgenomen bvh-nummer voldoende blijkt waar de bak waarvan de sporen zijn onderzocht is aangetroffen op de locatie aan de [adres 5] . Uit dit onderzoek blijkt onomstotelijk dat de sporen op de bak zijn veroorzaakt met een zetijzer dat in het bedrijf van verdachte in beslag is genomen. De rechtbank is van oordeel dat hierdoor vaststaat dat verdachte de bak mede heeft gemaakt.



Verder heeft de verdediging aangevoerd dat niet vastgesteld kan worden dat verdachte de koelers voor de productie heeft geproduceerd. De rechtbank constateert dat uit de gesprekken in het kantoor van verdachte is gebleken dat verdachte een koeler heeft gemaakt en geleverd en daarnaast ook een glazen koeler heeft geleverd. Niet alleen heeft hij deze koelers een eerste keer geleverd maar toen er een lek was heeft hij bovendien met spoed een nieuwe koeler gebouwd. De levering van deze koeler van 25 meter aan [naam 8] en [naam 3] is ook op de beelden te zien. De verbalisanten hebben dit beschreven als de overdracht van een destilleerkolom geschikt voor de productie van synthetische drugs. De rechtbank is van oordeel dat gelet op de bewijsmiddelen voldoende vast is komen te staan dat verdachte de koelers heeft gemaakt en geleverd. 



De rechtbank verwerpt de verweren van de verdediging en stelt vast dat de tenlastegelegde feitelijke handelingen wettig en overtuigend bewezen zijn. 




4.3.2.4.3 Voorbereidingshandelingen
De koelers en de bak zijn gebruikt in het omzettingslab. In dit lab werd gewerkt aan het maken van BMK. BMK is een precursor die wordt gebruikt bij de productie van amfetamine en metamfetamine. Zonder de koelers en de bak was het niet mogelijk de BMK te produceren. Om die reden kan vastgesteld worden dat het maken en leveren van deze middelen voorbereidingshandelingen zijn voor de productie van amfetamine en metamfetamine en de met deze stoffen te verrichten handelingen. Daar komt bij dat uit de OVC-gesprekken duidelijk volgt dat verdachte wist waarvoor de door hem geleverde koelers en smeltbak bedoeld waren zodat daarmee de opzet is gegeven. 



De verdediging heeft betoogd dat niet gebleken is dat de buis die door de verbalisanten is waargenomen een deugdelijk middel is voor de vervaardiging van synthetische drugs. De rechtbank stelt vast dat de verbalisanten in een ambtsedig proces-verbaal hebben omschreven dat zij de destilleerkolom herkennen als een onderdeel dat vaker wordt gebruikt voor de productie van synthetische drugs. Bovendien is uit de vele gesprekken via EncroChat en op het kantoor bij [naam bedrijf] niet gebleken dat dit voorwerp niet deugdelijk zou zijn. Dit terwijl er wel degelijk werd geklaagd als er iets niet werkte of lekte. De rechtbank gaat er daarom van uit dat het een deugdelijk middel was en daarmee onderdeel uitmaakt van de voorbereidingshandelingen.




4.3.2.4.4 Medeplegen 
Om te kunnen spreken van medeplegen moet er sprake zijn van een nauwe en bewuste samenwerking tussen de verdachten. De rol van verdachten moet daarbij van voldoende aard en gewicht zijn. 



De rechtbank is van oordeel dat er sprake was van een dergelijke nauwe en bewuste samenwerking tussen verdachten. Zoals uit de weergegeven feiten blijkt hadden [verdachte]  [naam 1]  [naam 2] en [naam 3] op regelmatige basis contact over de opdracht. Zij hielden elkaar op de hoogte van de voortgang van de bouw van de apparatuur en de werking van de geleverde middelen. Dat niet iedere verdachte te allen tijde overal van op de hoogte was doet niets af aan de nauwe en bewuste samenwerking. Immers bij alle essentiële onderdelen in de samenwerking zijn de verdachten allemaal betrokken. 
Binnen deze samenwerking had [naam 2] de rol van eindverantwoordelijke en financier. Hij organiseerde de bestellingen van de hardware voor het omzettingslab betaalde [verdachte] voor het geleverde werk en had de regie bij het oplossen van problemen in het omzettingslab. Uit de gesprekken naar aanleiding van die problemen blijkt bovendien dat hij ook contacten had met het lab waar het eindproduct uit het omzettingslab – de BMK – gebruikt zou worden. [naam 3] wordt door de rechtbank gezien als rechterhand van [naam 2] . Hij gaf tot in details opdrachten door dacht actief mee bij het formuleren van de details voor de bestelde apparatuur en fungeerde als tussenpersoon tussen de personen in het lab [verdachte] en [naam 2] . Hij wordt niet gezien als eindverantwoordelijke maar eerder als de persoon die de organisatie van het omzettingslab soepel liet werken. [verdachte] heeft een rol als uitvoerder en professionele leverancier van de apparatuur. Hij dacht actief mee en droeg een oplossing aan wanneer hij de door hem te bouwen koeler niet tijdig kon leveren. Hij werd ook voor de opdracht betaald. [naam 1] is een uitvoerder die als onderaannemer een deel van het werk uit handen van [verdachte] nam. De rechtbank is van oordeel dat binnen deze rollen de bijdragen van verdachten van voldoende aard en gewicht zijn om te kunnen spreken van medeplegen.




4.3.2.4.5 Periode
Bij de beoordeling van de verweten periode merkt de rechtbank het moment waarop verdachte voor het eerst in beeld komt bij een deelonderzoek aan als start van de periode. De periode eindigt op het moment waarop de strafbare feiten zijn ontdekt. Immers blijkt uit het dossier dat de betrokkenheid van verdachte niet ophield op het moment dat de hardware was geleverd maar dat zijn hulp opnieuw werd ingeroepen als zich problemen voordeden  met de hardware. Hij was dan ook gedurende de gehele periode op de achtergrond aanwezig voor technische ondersteuning. De rechtbank merkt op dat dit beoordelingskader geldt voor alle deelonderzoeken. 



De rechtbank stelt vast dat de eerste handelingen met betrekking tot het strafbare feit zijn geconstateerd op 12 maart 2020. Op 31 maart 2020 is het omzettingslab uiteindelijk aangetroffen. De rechtbank acht dan ook wettig en overtuigend bewezen dat de feiten hebben plaatsgevonden in de periode van 12 maart 2020 tot en met 31 maart 2020.  

4.3.2.4.6 Conclusie

Gelet op de voorgaande overwegingen acht de rechtbank wettig en overtuigend bewezen dat verdachte zich in de periode van 12 maart 2020 tot en met 31 maart 2020 schuldig heeft gemaakt aan het medeplegen van voorbereidingshandelingen voor de productie van amfetamine en metamfetamine. 

4.3.2.5 Feit 2 – Onderzoek Echo

4.3.2.5.1 Feiten
Op 9 april 2020 wordt in een zeecontainer in Urmond een opslaglocatie aangetroffen voor hardware en chemicaliën. Uit de bewijsmiddelen volgt welke hardware en chemicaliën dit zijn. Volgens de deskundigen passen deze goederen en chemicaliën bij de productie van amfetamine. Uit de binnen onderzoek Proteus beschikbare gegevens blijkt wie er bij deze opslaglocatie betrokken zijn. 


Via camerabeelden en OVC-gesprekken bij [naam bedrijf] in Tilburg wordt gezien en gehoord dat op 26 maart 2020 [naam 9] een gesprek heeft met [verdachte] en [naam 1] . Er wordt gesproken over het bouwen van een ketel en een koeler. Uiteindelijk wordt toegezegd dat [naam 9] een doorzichtige koeler en een stalen koeler krijgt en dat hij later doorgeeft welke ketel hij wil hebben.



Op 3 april 2020 hebben [verdachte] en [naam 9] contact via EncroChat. [verdachte] meldt dat “ [bijnaam] ” klaar is en dat “ [bijnaam] ” opgehaald kan worden bij [naam 19] . De kosten zijn € 3.000-. [verdachte] vindt dat deze kosten meevallen omdat [naam 9] meer dan een halve set krijgt maar minder dan de helft van de prijs betaalt. Er wordt afgesproken dat de goederen de volgende dag rond 09.15 uur worden opgehaald bij [naam 19] en dat er wordt betaald bij [verdachte] . Direct aansluitend neemt [naam 9] contact op met [naam 5] . Ze spreken af de volgende dag samen te rijden. [naam 21] wordt vervolgens gevraagd om voor de dag erna een bus te regelen omdat de koeler klaar is. 



Op 4 april 2020 wordt rond 09.16 uur door verbalisanten waargenomen dat [naam 1] contact heeft met drie onbekende mannen en een onbekende vrouw op het Paletplein in Tilburg. Twee van de mannen rijden in een Volvo met kenteken [kenteken 1] Zij spreken kort met [naam 1] . Hierna gaan deze mannen weg en spreekt [naam 1] kort met de derde man van wie later is vastgesteld dat het [naam 21] is. [naam 1] stapt als bestuurder in de bus van het merk Opel Vivaro met kenteken [kenteken 2] waarmee [naam 21] op het Paletplein was gekomen. De bus rijdt naar de [adres 3] . Na ongeveer negen minuten vertrekt de bus weer van dat adres en twee minuten later is de bus terug op het Paletplein. [naam 21] controleert daar de inhoud van de laadruimte en vervolgens vertrekt hij met de onbekende vrouw - die later zijn kleindochter blijkt te zijn - als bijrijder vanaf het Paletplein. Ondertussen komt de Volvo aan bij [naam bedrijf] . De inzittenden worden herkend als zijnde [naam 5] en [naam 9] . Zij spreken daar met [verdachte] . Op de camerabeelden is gezien dat [naam 9] twee enveloppen aan [verdachte] geeft. De Opel Vivaro is in de tussentijd gevolgd en om 11.00 uur wordt gezien hoe [naam 21] en zijn kleindochter aan de [adres 10] een zwaar langwerpig wit voorwerp uit de bus halen en in een container leggen. 



Zoals hiervoor weergegeven heeft de politie op 9 april 2020 de hardware en chemicaliën aangetroffen in de container. Deze actie komt op 28 april 2020 ter sprake als [naam 9] en [naam 5] bij [naam bedrijf] spreken met [verdachte] en [naam 1] over een nieuwe ketel. In dit gesprek bevestigen [naam 9] en [naam 5] dat alles wat er in de opslag stond van hen was. Het verlies aan hardware en grondstoffen levert hen een verlies van ongeveer 
€ 40.000- op. 




4.3.2.5.2 Beoordeling 

De rechtbank stelt vast dat uit de bewijsmiddelen blijkt dat verdachte en [naam 1] een koeler hebben vervaardigd en deze koeler op 4 april 2020 aan [naam 5] en [naam 9] hebben geleverd. Hoewel er ook wordt gesproken over de bestelling van een ketel kan de rechtbank niet vaststellen dat deze ketel ook in de tenlastegelegde periode is vervaardigd en geleverd. Uit de bewijsmiddelen blijkt dat werktuigsporen van gereedschappen van verdachte zijn aangetroffen op één van de branders die in Urmond zijn aangetroffen. Er is echter niet gebleken dat deze brander hoorde bij een ketel die in de tenlastegelegde periode is vervaardigd en geleverd. Om die reden zal de rechtbank verdachte partieel vrijspreken van dit onderdeel van de tenlastelegging. Gelet op deze partiële vrijspraak zal de rechtbank niet ingaan op het verweer met betrekking tot de bewijsketen.



De verdediging heeft betoogd dat niet gezien is dat de koeler door verdachte is gemaakt of afgeleverd. De rechtbank is van oordeel dat het ontbreken van dergelijke observaties niet in de weg staat aan een bewezenverklaring. Verdachte heeft immers samen met [naam 1] uitvoerig gesproken over de hardware die door [naam 9] werd besteld. Verdachte heeft de opdracht en de betaling aangenomen. Uiteindelijk hebben verdachte en [naam 1] besloten dat [naam 1] het werk aan de koeler zou verrichten. De koeler is vervolgens ook door [naam 1] geleverd. Dit doet echter niets af aan de betrokkenheid van verdachte bij het strafbare feit. Het bouwen verkopen afleveren en voorhanden hebben van de koeler acht de rechtbank dan ook wettig en overtuigend bewezen.




4.3.2.5.3 Voorbereidingshandelingen
De rechtbank is van oordeel dat het bouwen verkopen afleveren en voorhanden hebben van de bestelde koeler voorbereidingshandelingen zijn voor de productie van amfetamine en alle verweten handelingen die vervolgens met de amfetamine kunnen worden verricht. Zonder de koeler zou het immers voor [naam 9] en [naam 5] niet mogelijk zijn om de amfetamine te produceren. Gelet op hetgeen de rechtbank eerder ten aanzien van deelonderzoek Delta heeft overwogen over de wetenschap van verdachte ten aanzien van de bestemming van de door hem vervaardigde hardware en gezien de overeenkomsten met die zaak qua handelwijze en een aantal van de betrokken personen gaat de rechtbank er ook hier van uit dat verdachte wist dat de door hem en [naam 1] gemaakte koeler bestemd was voor de productie van harddrugs. Dit geldt temeer nu dit feit heeft plaatsgevonden tijdens en na het feit uit deelonderzoek Delta. Daar komt bij dat ook in deze zaak met dan wel in het bijzijn van [verdachte] en [naam 1] wordt gesproken over “B” die je gewoon kunt stomen. Met “B” wordt naar de rechtbank begrijpt BMK bedoeld. Ook uit de inhoud van de OVC-gesprekken leidt de rechtbank deze wetenschap af. Daarmee heeft verdachte opzet gehad op het plegen van de tenlastegelegde voorbereidingshandelingen.  




4.3.2.5.4 Medeplegen

Onder 4.3.2.4.4 is reeds omschreven wanneer er sprake is van medeplegen. De rechtbank is van oordeel dat ook ten aanzien van onderhavig feit sprake is van medeplegen. Verdachte en [naam 1] hebben nauw en bewust samengewerkt bij het vervaardigen van de koeler. Zij hebben afspraken gemaakt over het verrichten van het werk de levering en de betaling. In onderhavige zaak kunnen zij dan ook worden aangemerkt als de uitvoerders en leveranciers. 




            [naam 9] heeft mede namens [naam 5] met verdachte en [naam 1] samengewerkt door bij hen de hardware te bestellen en uitvoerig te bespreken aan welke eisen de hardware moest voldoen. [naam 9] en [naam 5] hebben samen de betaling voor de kort daarvoor geleverde goederen verricht. Uit de bewijsmiddelen volgt dat zij samen verantwoordelijk waren voor de opslag. De rechtbank merkt hen dan ook aan als eindverantwoordelijken en financiers. 



Gelet op voornoemde overwegingen acht de rechtbank het medeplegen van het bewezenverklaarde feit wettig en overtuigend bewezen. 




4.3.2.5.5 Periode

De rechtbank stelt vast dat de eerste handelingen met betrekking tot het strafbare feit zijn geconstateerd op 26 maart 2020. Op 9 april 2020 is de omzettingslocatie uiteindelijk aangetroffen. Zij acht dan ook de gehele tenlastegelegde periode wettig en overtuigend bewezen. 




4.3.2.5.6 Conclusie

Alles overwegende acht de rechtbank het medeplegen van voorbereidingshandelingen door het bouwen verkopen leveren en voorhanden hebben van één koeler wettig en overtuigend bewezen. 

4.3.2.6 Feit 3 – Onderzoek Foxtrot

4.3.2.6.1 Feiten
Op 30 april 2020 wordt op het terrein van [bedrijf en adres 1] een zeecontainer aangetroffen. Gelet op de geur in de zeecontainer en de aangetroffen sporen achten de verbalisanten het zeer aannemelijk dat in de container eerder BMK is geproduceerd. Voornoemd adres komt ook terug in onderzoek Proteus.  


Uit de EncroChat-gegevens blijkt dat [naam 2] op 31 maart 2020 aan [naam 8] doorgeeft dat hij een smeltbak van 1000 liter laat maken en dat [naam 8] het aan de [bijnaam] uit moet leggen. Hierbij wordt de naam [bijnaam] doorgegeven.  



Via OVC-gesprekken blijkt dat op 1 april 2020 [verdachte] en [naam 1] bij [naam bedrijf] zijn. [verdachte] vertelt dat er een IBC van 1000 liter zal worden gebracht. [naam 1] begrijpt dat hiervoor een lekbak moet worden gemaakt. Daarnaast wordt gesproken over het maken van een drukvat met een koeler. Later die dag wordt een IBC-container van 1000 liter afgeleverd bij [naam bedrijf] . Diezelfde dag laat [naam 2] via EncroChat aan [naam 8] weten dat de smeltbak wordt gemaakt maar dat het maken van de koeler een week zal duren. Ondertussen zal [naam 2] wel een 1000 IBC met beugel laten maken.



Op 2 april 2020 wordt via de camerabeelden bij [naam bedrijf] gezien hoe [naam 1] en [verdachte] verschillende materialen in de auto en aanhangwagen van [naam 1] leggen. Dit zijn onder meer metalen platen metalen poten en een metalen onderstel. Vervolgens vertrekt [naam 1] met deze goederen. Diezelfde dag zijn er gesprekken via EncroChat tussen [naam 2] en [naam 3] . Zij spreken over het feit dat de koeler niet diezelfde dag klaar zal zijn en dat [naam 2] hoopt dat er morgen weer app (de rechtbank begrijpt: apaan) is. Later die dag stuurt [naam 3] een bericht van [verdachte] door aan [naam 2] . Hieruit blijkt dat de IBC rond 6 uur klaar zal zijn. [naam 2] geeft dit op zijn beurt weer door aan [naam 8] en geeft hem hierbij ook het adres waar hij de bestelling op kan halen. [naam 8] laat hem weten dat de smeltplaats voor het overige klaar is. Ook op het moment dat de bestelling opgehaald kan worden is er contact waaruit blijkt dat de chauffeur en [verdachte] elkaar hebben gevonden. Uit de camerabeelden volgt dat [verdachte] contact heeft met [naam 37] en een onbekende man. De onbekende man deelt mee dat hij de bak op komt halen. [verdachte] deelt mee dat zij daarvoor [naam 1] moeten volgen. Uiteindelijk rijden zij in een Mercedes bus achter [naam 1] aan het terrein van [naam bedrijf] af. 



Op 3 april 2020 vraagt [naam 2] aan [naam 3] om langs te gaan bij de [bijnaam] voor de koeler. [naam 3] zegt daar net geweest te zijn en dat de materialen dadelijk binnen zouden komen. [naam 2] zegt hierbij dat het oké is als  de koeler de volgende dag af is omdat ze dan maandag kunnen gaan smelten. De informatie over het smelten op maandag blijkt afkomstig te zijn uit een gesprek dat [naam 2] gelijktijdig voert met [naam 8] . Ondertussen klaagt [naam 3] bij [naam 2] over het feit dat [verdachte] al dronken is. Hij verwijst hierbij naar een bericht waarin [verdachte] klaagt over het feit dat anderen direct contact met hem opnemen. [naam 2] meldt dat zij [verdachte] wel nodig hebben. Afgesproken wordt dat [naam 3] de volgende dag om 10.00 uur bij [verdachte] zal zijn met die jongen. 



De hiervoor genoemde afspraak wordt op 4 april 2020 via EncroChat nogmaals bevestigd tussen [naam 8] en [naam 3] . [naam 3] geeft de straatnaam door en zegt dat hij er al is. [naam 2] laat [naam 3] weten dat hij ook naar [naam bedrijf] komt. Rond 10.12 uur komt [naam 2] bij [naam bedrijf] . Uit de OVC-gesprekken en de camerabeelden volgt dat hij daar spreekt met [naam 3] en [verdachte] en dat hij [verdachte] € 1.500- betaalt. Voordat [naam 8] bij [naam bedrijf] komt heeft hij via EncroChat contact met de onbekend gebleven “ [term] ”. Zij maken plannen om maandag op te bouwen en meteen te draaien. Om 10.32 uur komt [naam 8] ook bij [naam bedrijf] . Hij spreekt daar met [naam 3]  [naam 2] en [verdachte] over de specificaties van een voorwerp met pijpjes dat op de IBC moet worden geschroefd. [verdachte] zegt toe het voorwerp zoals besproken te gaan maken. In de middag stuurt [naam 3] foto’s van een metalen voorwerp naar [naam 2] en zegt dat hij klaar is. [verdachte] stuurt soortgelijke foto’s ook aan [naam 8] . Het voorwerp wordt in dit gesprek een koeler genoemd. [naam 8] reageert dat het er netjes uitziet maar dat 80 cm wellicht wat klein is. Hierna heeft [naam 8] contact met [naam 3] over dezelfde koeler en benoemt ook tegenover hem zijn zorgen over de grootte. [naam 3] zegt toe de koeler in zijn auto te vervoeren. Op camerabeelden wordt uiteindelijk gezien hoe [naam 3] het voorwerp in zijn auto legt. Ondertussen blijft het contact met [naam 8] voortduren. [naam 8] uit hierbij zijn zorgen over de reactie op de IBC. Dit omdat bij een foutje alles binnen 10 minuten vol rook stond. [naam 3] vraag het hem aan te kijken en [naam 8] zegt toe dat te doen. 



Op 5 april 2020 is er contact via EncroChat tussen [naam 2] en [naam 8] . [naam 8] bevestigt hierin dat de koeler top is al begrijpt hij niet waarom [verdachte] hem maar 80 cm heeft gemaakt. Wanneer [naam 8] [naam 2] een technische vraag stelt over een drukslang verwijst [naam 2] hem naar [naam 3] . [naam 3] denkt vervolgens mee over de vraag van [naam 8] .



Op 6 april 2020 is [naam 3] wederom bij [naam bedrijf] . Hij vraagt [verdachte] waar de drukslang kan worden verkregen. [verdachte] verwijst [naam 3] naar [naam 22] . [naam 3] laat diezelfde dag via EncroChat aan [naam 8] weten dat hij materialen wil afgeven omdat hij rondrijdt met een half lab in zijn auto. Ondertussen hebben [naam 2] en [naam 8] contact over “app”. In dit gesprek bevestigt [naam 8] dat [naam 3] naar hem op weg is. Later die dag blijkt dat het toch niet lukt om “app” te regelen via de broer van [naam 8] . Dit blijkt problemen op te leveren voor het smelten terwijl [naam 2] ook druk heeft van de koks. In de avond van 6 april laat [naam 8] [naam 2] weten dat de bak niet goed is omdat de bak veel te dun is. [naam 8] vraagt of de [bijnaam] ter plaatse kan komen voor de reparatie en [naam 3] regelt dit vervolgens. 



Uit een EncroChat-bericht tussen [naam 3] en [naam 2] op 7 april 2020 blijkt dat de nood voor de reparatie en “app” hoog is. Zonder olie zullen de koks namelijk stoppen. [naam 3] deelt mee dat de [bijnaam] chauffeur moet worden gevraagd de [bijnaam] op te halen zodat hij het bij de smelter kan maken. [naam 2] zegt dat hij desnoods zelf zal rijden. [naam 3] deelt mee dat de [bijnaam] rond 4 uur wacht bij de [bijnaam] . Rond 16.00 uur komt er een onbekende persoon bij [naam bedrijf] . Hij zegt dat hij de [bijnaam] op komt halen en [verdachte] zegt [naam 1] dat hij met de onbekende persoon mee moet gaan. Uit de bakengegevens onder het voertuig van [naam 1] blijkt vervolgens dat zijn auto die dag van 18.52 uur tot 23.21 uur aan de Weg achter Gasthuis 5 te Bemelen heeft gestaan. 



Op 8 april 2020 laat [naam 15] aan [naam 2] en [naam 3] weten dat de reparatie tot in de nacht heeft geduurd maar niet is gelukt. De bak moet om 13.00 uur bij de [bijnaam] zijn en een paar uur later kan hij hem ophalen. Hierbij laat hij aan [naam 2] ook weten dat het lastig is omdat het vakantiepark om 17.00 uur dichtgaat. Tegelijkertijd vraagt de onbekend gebleven “ [term] ” aan [verdachte] het adres van [naam 1]  om de lekkende bak te brengen. [naam 1] zelf klaagt later die dag in een gesprek met [verdachte] dat hij gisteren ergens in een container in Limburg heeft gewerkt aan iets wat niet is gelukt en dat hij pas om half twee thuis was. Ondertussen hebben [naam 8] en “ [term] ” contact over dat zij kunnen starten als de bak terug is en over waar er rond 17.00 uur apaan aan gepakt kan worden. Dit lijkt voort te komen uit een gesprek tussen [naam 12] en [naam 2] waarin wordt gesproken over een afspraak om 17 uur bij Maastricht. Rond 12.49 uur heeft [naam 1] telefonisch contact met [verdachte] . [verdachte] vraagt [naam 1] naar hem te komen omdat de persoon met de bak bij hem staat. Dit sluit aan op een gesprek via EncroChat waarin [naam 3] aan [naam 12] laat weten dat de jongen bij [verdachte] is en dat [verdachte] [naam 1] laat komen. Op beelden is rond 13.44 uur te zien dat er een bestelbus met kenteken [kenteken 3] bij [naam bedrijf] staat. Ook [naam 3] is op dat moment bij [naam bedrijf] . Zij worden beiden waargenomen met een voorwerp in de omgeving van de bus. Wanneer [naam 1] rond 14.02 uur het terrein van [naam bedrijf] afrijdt volgt kort daarna de bestelbus. [naam 3] meldt hierover aan [naam 12] dat de chauffeur achter [naam 1] aanrijdt. Door verbalisanten wordt gezien dat [naam 1] en de bus naar [adres 3] rijden. Verbalisanten horen bij dat adres geluiden die duiden op metaalbewerking. Ondertussen meldt [naam 12] aan [naam 3] dat hij al apaan heeft dat die erin kan als de chauffeur er rond half 7 is. Zo kunnen ze die avond smelten. [naam 3] zegt hierop dat dat tijd wordt omdat het hele kartel klaarstaat. Aan het einde van de middag meldt [verdachte] aan [naam 12] dat “het” klaar getest en waterdicht is. Op datzelfde moment zien verbalisanten [naam 1] en een onbekende man vanuit de loods aan de [adres 3] komen en een grote metalen bak in de laadruimte van de bus met kenteken [kenteken 3] plaatsen. Gezien wordt dat de bus wegrijdt en uiteindelijk om 19.05 uur aankomt bij een zeecontainer aan de [plaats 1] . Rond 20.07 uur zien verbalisanten meerdere keren personen bij de bus lopen. Zij horen dat er zware voorwerpen worden verschoven maar kunnen niet vaststellen of die geluiden uit de bus of uit de zeecontainer komen. Op ditzelfde tijdstip laat [naam 12] aan [naam 3] weten dat hij er apaan in aan het doen is. Hij stuurt [naam 3] hierbij een foto van een machine. Deze foto is later vergeleken met de foto’s van de losse koeler en de bak die in de EncroChat-berichten tussen [naam 3] en [naam 2] zijn verstuurd. Geconcludeerd wordt dat het om dezelfde koeler en bak gaat.



Uit de OVC-gesprekken van 9 april 2020 blijkt dat [verdachte] iets bekijkt. [naam 3] zegt hem dat het perfect werkt. Diezelfde dag vraagt [naam 3] bij [naam 12] na hoeveel er uit de “app” is gekomen. Verder vraagt [naam 3] aan [naam 2] geld om [verdachte] en [naam 1] te betalen voor een koeler. Dit zou gaan om € 1.500-.



Op 10 april 2020 hebben [naam 12] en [naam 2] contact. [naam 12] meldt dat de apaan niet goed is en dat het niet lukt om goede b-olie te maken. [naam 2] heeft hierover overleg met [naam 3] en [naam 3] geeft advies. Ondertussen spreekt [naam 12] met [naam 2] over betalingen. Hieruit blijkt dat [naam 2] [naam 12] de dag ervoor € 16.000- heeft gegeven maar dat hier nog maar € 6.500- van over is. 



Op 13 april 2020 meldt [naam 12] aan [naam 2] dat de olie nu wel goed is. Echter op 15 april 2020 zijn er alweer problemen omdat de smeltbak open is gesprongen. [naam 12] zegt dat ze hem dicht hebben geslagen met een hamer en door zijn gegaan maar dat er wel een dubbele lasnaad gemaakt moet worden. [naam 2] zegt toe hierover met de [bijnaam] te zullen praten. Kennelijk heeft [naam 2] hierover contact gehad met [naam 3]  want op 18 april 2020 vraagt [naam 3] bij [naam 12] na waar het lek precies zit. Vervolgens spreekt hij bij [naam bedrijf] met [naam 1] en vraagt hem naar Bemelen te gaan om het probleem op te lossen. 



Uit een EncroChat-gesprek tussen [naam 12] en [naam 2] op 21 april 2020 blijkt dat [naam 12] vacuüm b heeft die opgehaald kan worden. [naam 2] meldt op zijn beurt dat hij rond 12 uur weer 1500 kilo “app” heeft. Hierdoor kan [naam 12] weer smelten. Echter op 24 april 2020 blijkt de productie alweer stilgevallen te zijn en vraagt [naam 2] zich af of hij een tweede smeltploeg nodig heeft. Op 25 april 2020 is de productie weer op gang gekomen. [naam 12] meldt die ochtend aan [naam 2] dat de apaan zich niet scheidt op zout en dat hij zoutzuur in zijn gezicht heeft gekregen. Tegen de avond blijkt er echter 115 liter b olie te zijn geproduceerd.



Na aanhouding van [verdachte] zijn er foto’s gemaakt bij [naam bedrijf] . Deze foto’s zijn vergeleken met de foto’s die door [naam 12] in EncroChat zijn verstuurd op 4 april 2020. Geconcludeerd wordt dat de foto’s zijn gemaakt bij [naam bedrijf] . 




4.3.2.6.2 Beoordeling
De rechtbank is van oordeel dat uit de hiervoor genoemde feiten blijkt dat [verdachte] een koeler en een bak heeft geleverd aan [naam 8] . [naam 1] heeft meegewerkt aan het maken van de bak. [naam 3] en [naam 2] hebben bemiddeld in dit contact en zijn actief betrokken geweest nadat de koeler en de bak waren geleverd. De koeler is door [naam 2] betaald. 



In de bovengenoemde bak kon een IBC-vat van 1000 liter worden geplaatst. Uit de bewijsmiddelen volgt dat de bak gebruikt werd voor het smeltproces. Om die reden is de rechtbank van oordeel dat de in de bewijsmiddelen genoemde bak kan worden aangemerkt als een smeltbak zoals opgenomen in de tenlastelegging. 



De handelingen van [verdachte] en [naam 1] gingen in onderhavige zaak zelfs verder dan het bouwen verkopen afleveren en voorhanden hebben van de koeler en de smeltbak. Met betrekking tot de smeltbak heeft [naam 1] namelijk op 7 en 8 april 2020 ook reparatiewerkzaamheden verricht. De contacten hierover verliepen via [verdachte] . Vervolgens werd [naam 1] ook op 18 april 2020 nog door [naam 3] gevraagd een probleem in Bemelen op te lossen. Hierdoor kan ook het aanpassen van de smeltbak worden bewezen.



Het feit dat de goederen uiteindelijk niet in Bemelen zijn aangetroffen door de politie doet aan een bewezenverklaring niets af. Uit de overige bewijsmiddelen is immers gebleken dat de goederen zijn geleverd en dat zij ook werkten. De rechtbank acht dan ook de handelingen als omschreven in feit 3 wettig en overtuigend bewezen. 




4.3.2.6.3 Voorbereidingshandelingen
De bewezenverklaarde handelingen kunnen naar het oordeel van de rechtbank worden gekwalificeerd als voorbereidingshandelingen gericht op de productie van amfetamine en metamfetamine en alle daaruit volgende verweten handelingen. Uit de EncroChat-gesprekken en de in de container aangetroffen sporen blijkt immers dat er met de koeler en de smeltbak BMK werd geproduceerd. BMK is een grondstof voor de productie van amfetamine en metamfetamine. Zonder de hardware die door [verdachte] en [naam 1] is gemaakt zou het niet mogelijk zijn deze productie tot stand te brengen. Dit blijkt te meer uit het feit dat de productie stil kwam te liggen op de momenten dat er problemen waren met de smeltbak. Pas na reparatie kon de productie worden voortgezet. Nu verdachte en [naam 1] ook daarbij waren betrokken wist verdachte voor welke doeleinden de door hem vervaardigde smeltbak en koeler waren bestemd en ook daadwerkelijk werden gebruikt. Daarmee heeft hij ook opzet gehad op het plegen van de tenlastegelegde voorbereidingshandelingen. 




4.3.2.6.4 Medeplegen

Het toetsingskader voor het medeplegen is genoemd onder 4.3.2.4.4. De rechtbank is van oordeel dat er sprake is van een nauwe en bewuste samenwerking tussen [verdachte]  [naam 1]  [naam 3]  [naam 2] en [naam 12] . Zij hebben gezamenlijk toegewerkt naar de productie van de BMK door [naam 12] . Uit de bewijsmiddelen blijkt dat [naam 12] de uitvoerder in het lab is. [verdachte] en [naam 1] kunnen worden aangemerkt als uitvoerders en leveranciers. Door hun technische kennis en vaardigheden konden zij de gevraagde goederen maken leveren en repareren. [verdachte] dacht hierbij zelfs actief mee over de technische mogelijkheden en onmogelijkheden. [naam 1] heeft zijn werkzaamheden uitgebreid door op locatie service te verlenen. [naam 3] en [naam 2] stimuleerden de productie door [naam 12] . Zij brachten [naam 12] in contact met [verdachte] en [naam 1] . Zij fungeerden ook als tussenpersonen tussen deze partijen en zorgden voor een oplossing bij problemen. Daarnaast blijkt uit de bewijsmiddelen dat [naam 3] technische kennis had over het productieproces van BMK. [naam 2] was op zijn beurt de financier van de hardware en de productie. Hij was de persoon die de grondstof apaan kon leveren en uiteindelijk ook de geproduceerde BMK afnam om te gebruiken in een ander lab. De rechtbank is gelet op deze verhoudingen van oordeel dat [naam 2] moet worden aangemerkt als eindverantwoordelijke en [naam 3] als zijn assistent. Ondanks het verschil in rollen zijn de bijdragen van alle personen van wezenlijk belang om de productie van BMK en uiteindelijk amfetamine en/of metamfetamine te realiseren. De rechtbank is dan ook van oordeel dat er sprake is van medeplegen.




4.3.2.6.5 Periode

De rechtbank stelt vast dat de eerste handelingen met betrekking tot het strafbare feit door verdachte zijn geconstateerd op 31 maart 2020. Op 30 april 2020 is de zeecontainer uiteindelijk aangetroffen. Zij acht dan ook de gehele tenlastegelegde periode wettig en overtuigend bewezen.




4.3.2.6.6 Conclusie

Alles overwegende acht de rechtbank het medeplegen van voorbereidingshandelingen door het bouwen verkopen leveren en voorhanden hebben van een koeler en de smeltbak wettig en overtuigend bewezen. Daarnaast acht zij ten aanzien van de smeltbak ook het aanpassen wettig en overtuigend bewezen.

4.3.2.7 Feit 4 – Onderzoek Lima

4.3.2.7.1 Feiten
Op 29 mei 2020 wordt bij [plaats 2] aan de [adres 11] een drugslab aangetroffen dat op dat moment in werking is. Dit lab is gevestigd in een ruimte die is gemaakt met hooi- en strobalen. In het lab wordt BMK geproduceerd en hier wordt [naam 9] aangehouden. Op een van de in Vorstenbosch aangetroffen metalen deksels zijn werktuigsporen aangetroffen. Geconcludeerd wordt dat deze sporen zijn veroorzaakt met een matrijs uit de ponsnibbelmachine die bij [naam bedrijf] is aangetroffen. 


Uit de binnen onderzoek Proteus beschikbare gegevens blijkt dat [naam 9] op 28 april 2020 samen met [naam 5] [naam bedrijf] in Tilburg bezoekt. Zij spreken daar met [verdachte] en [naam 1] en bestellen een ketel een stoomset / vacuümset een koeler en een roerder. Deze goederen moeten zo spoedig mogelijk worden geleverd. 



Op 4 mei 2020 komt [naam 9] bij [naam bedrijf] . Hij betaalt [verdachte] en vraagt waar hij moet zijn voor die grote. [verdachte] verwijst hem hiervoor naar [naam 1] . Wederom spreken zij over een ketel die gebouwd moet worden en [naam 9] complimenteert het werk van [naam 1] . 



Uit EncroChat-berichten op 9 mei 2020 blijkt dat [naam 5] contact heeft met de onbekend gebleven “ [gebruikersnaam 6] ”. Deze “ [gebruikersnaam 6] ” stemt ondanks het gebrek aan een slaapruimte in met het gebruiken van een ruimte met hooi. Afgesproken wordt dat ze dan gewoon bij de ketel slapen. Doordat er wordt verwezen naar hooi en twee honden (die ook zijn te zien op de website van de [plaats 2] ) hebben verbalisanten later geoordeeld dat dit gesprek ziet op de locatie in [plaats 2] . 



Op 20 mei 2020 is er contact tussen [naam 9] en [naam 5] via EncroChat. Hieruit volgt dat zij een afspraak maken om iets na 19.00 uur naar een keuken te gaan. Gesproken wordt over een roerder die er eerst uit moet en “ap” (de rechtbank begrijpt: apaan) die hard geworden zal zijn. Gedurende diezelfde dag is er ook EncroChat-communicatie tussen [naam 9] en “ [gebruikersnaam 6] ”. Zij spreken over het brengen van “fos” (de rechtbank begrijpt: fosfor) en het feit dat er de volgende ochtend “ [bijnaam] ” zal worden opgehaald. Hierbij wordt gezegd dat [bijnaam] een plaats zou regelen waar een bus neergezet kon worden. 



Op 22 mei 2020 is er wederom contact tussen “ [gebruikersnaam 6] ” en [naam 9] . Uit het gesprek blijkt dat er iets kapot is dat gemaakt moet worden door een elektricien. Iets heeft even gedraaid en klapte er daarna uit. [naam 9] vermoedt dat dit komt door een aansluiting in de motor. Zodra de stroom weer werkt zal het werk voort worden gezet. Hierbij meldt “ [gebruikersnaam 6] ” dat hij een testliter nodig heeft om aan “ [bijnaam] ” te laten zien. Verder wordt gesproken over vacuümtrekken en smelten en de te verwachten resultaten.



In EncroChat-berichten tussen “ [gebruikersnaam 6] ” en [naam 9] op 24 mei 2020 is te lezen dat ze weer bezig zijn nadat een propeller van de roerder was losgekomen. De propeller en motor zijn door de [bijnaam] gemaakt. Bij dit bericht is een foto meegestuurd door [naam 9] . De ketel en vloeren op deze foto vertonen zeer grote gelijkenis met wat er later in het laboratorium in Vorstenbosch werd aangetroffen.



Op 25 mei 2020 blijkt uit een EncroChat-gesprek tussen [naam 5] en [naam 9] dat [naam 5] boos is en [naam 9] niet wil zien. [naam 9] stuurt [naam 5] wel nog een foto van een weegschaal. Dit is de weegschaal die op 29 mei 2020 is aangetroffen in het laboratorium in Vorstenbosch. [naam 9] verzoekt [naam 5] de PH-waarde door te [naam 3] van het leidingwater op de plaats waar ze zitten. Wanneer [naam 5] niet direct antwoordt stuurt [naam 9] hetzelfde verzoek aan “ [gebruikersnaam 6] ” hierbij meldt hij dat het gaat om de PH-waarde in Heesch. Volgens verbalisanten ligt de [plaats 2] waar het laboratorium is aangetroffen via de snelste route op 91 kilometer van het centrum van Heesch. 



Door [media 1] zijn na de inval enkele foto’s van het lab gepubliceerd. De inval wordt in de ochtend van 29 mei 2020 door “ [gebruikersnaam 6] ” en [naam 5] besproken via EncroChat. [naam 5] bevestigt op basis van de foto’s dat het de stal is en meldt dat hij bijna zelf daar zou zijn geweest.




            [media 1] heeft onder andere een foto van een ketel met een opvallende groene band gepubliceerd. Verbalisanten concluderen dat ook in de gesprekken van [verdachte] en [naam 1] op 14 april 2020 en 15 april 2020 wordt gesproken over een ketel met een groene band. In een gesprek met [naam 24] op 31 mei 2020 bevestigt [naam 1] dat op [media 1] staat dat er nog zes man is aangehouden en dat het spul dat op de foto’s staat van hem komt. 



Op 3 juni 2020 is [naam 1] bij [naam bedrijf] . [naam 18] zegt [naam 1] dat ze naar aanleiding van wat er in de [plaats 2] is aangetroffen direct naar [verdachte] zijn gekomen omdat de goederen in de [plaats 2] gelijkenis vertoonden met wat [verdachte] vroeger maakte. [naam 1] reageert hierop door te zeggen dat ze hem niet op gelijkenis kunnen pakken omdat hij telkens op een andere manier last.
Op 4 juni 2020 komt [naam 5] bij [naam bedrijf] . Naar de [plaats 2] gevraagd zegt hij tegen [verdachte] dat ze alleen maar fosfor en apaan hebben gevonden. Doordat de spullen nieuw waren is er geen “A” aangetroffen. Hij speculeert over de straf nu het alleen om smelten gaat. 




4.3.2.7.2 Beoordeling 
De rechtbank stelt vast dat uit de bewijsmiddelen is gebleken dat [naam 5] samen met [naam 9] hardware ten behoeve van de productie van BMK heeft besteld bij verdachte en [naam 1] . Hoewel de levering van de hardware niet is gezien blijkt uit de betaling en het compliment voor het werk van [naam 1] dat er goederen zijn geleverd. In Vorstenbosch is later ook een ketel met een groene band met een roermotor aangetroffen die gekoppeld kan worden aan verdachte en [naam 1] . Dit was alleen mogelijk als die goederen door verdachte en [naam 1] waren geleverd. Immers [naam 5] en [naam 9] kwamen bij hen omdat hun opslaglocatie voor hardware was opgerold door de politie waardoor zij geen hardware meer hadden. Er is geen enkele aanwijzing dat de hardware door iemand anders is geleverd. Dat de geleverde voorwerpen geschikt en bedoeld waren voor de productie van BMK en dat verdachte dit ook wist blijkt uit de gesprekken over het eindproduct het feit dat de hardware in werking zijn aangetroffen en de BMK die in het laboratorium is aangetroffen.



Hoewel de rechtbank kan vaststellen dat er ook een stoomset/vacuümset en een koeler zijn besteld blijkt uit de bewijsmiddelen niet dat deze goederen daadwerkelijk zijn geleverd zodat verdachte van dit onderdeel zal worden vrijgesproken. Uit de uitvoerige gesprekken over dit deel van de bestelling blijkt echter wel dat verdachte en [naam 1] precies wisten waarvoor deze goederen waren bedoeld. 



De rechtbank acht op basis van de bewijsmiddelen de in de tenlastelegging gespecificeerde handelingen met betrekking tot de ketel en de roermotor wettig en overtuigend bewezen.




4.3.2.7.3 Voorbereidingshandelingen

De rechtbank is van oordeel dat alle bewezenverklaarde handelingen hebben geleid tot de productie van BMK. BMK wordt gebruikt voor de productie van amfetamine en metamfetamine. Om die reden kunnen de handelingen van verdachte dan ook worden gekwalificeerd als voorbereidingshandelingen voor de productie van amfetamine en metamfetamine en alle handelingen die hier vervolgens mee kunnen worden verricht.


4.3.2.7.4 Medeplegen
Onder 4.3.2.4.4 heeft de rechtbank het toetsingskader voor medeplegen geschetst. Met inachtneming van dit kader stelt zij vast dat verdachte nauw en bewust heeft samengewerkt met [naam 9]  [naam 5] en [naam 1] . Dit blijkt uit het feit dat [naam 9] en [naam 5] samen de hardware voor het lab in Vorstenbosch hebben besteld bij verdachte en [naam 1] . Hierbij is uitgebreid gesproken over de specificaties en de kosten en zelfs over de risico bij het vervoer van de hardware in één keer. De bijdrage van verdachte en [naam 1] is bovendien van wezenlijk belang. Immers zonder de door hen geleverde hardware zou het niet mogelijk zijn iets te produceren in het laboratorium. 



Gelet op voorgaande overwegingen is de rechtbank van oordeel dat er sprake is van medeplegen. De rechtbank stelt vast dat [naam 5] bij het lab in Vorstenbosch de rol van eindverantwoordelijke had die meefinancierde anderen aanstuurde en ook zelf af en toe meewerkte. Verdachte en [naam 1] waren hierbij vanwege hun technische vaardigheden uitvoerders en leveranciers van de hardware.

4.3.2.7.5 Periode
De rechtbank stelt vast dat op 28 april 2020 de opdracht is gegeven voor het produceren van de hardware voor het laboratorium in Vorstenbosch. Op 29 mei 2020 is dit laboratorium ontdekt door de politie. De rechtbank acht dan ook wettig en overtuigend bewezen dat de feiten hebben plaatsgevonden in de periode van 28 april 2020 tot en met 29 mei 2020.


4.3.2.7.6 Conclusie

De rechtbank acht het medeplegen van voorbereidingshandelingen voor de productie van amfetamine en metamfetamine in de periode 28 april 2020 tot en met 29 mei 2020 wettig en overtuigend bewezen. 

4.3.2.8 Feit 5 – Onderzoek November


4.3.2.8.1 Feiten

Op 20 mei 2020 worden in [adres 12] chemicaliën en een grote hoeveelheid hardware aangetroffen. Volgens de deskundigen wordt deze hardware gebruikt bij de productie van amfetamine. Opvallend is dat een groot deel van de hardware verontreinigd is. Deze verontreiniging is getest waarbij amfetamine en BMK zijn aangetroffen. Uit onderzoek blijkt dat de garagebox wordt gehuurd door [naam 16] . Wanneer op een later moment twee deksels van de aangetroffen ketels worden onderzocht blijken zij sporen te bevatten van de ponsnibbelmachine die bij [naam bedrijf] is aangetroffen.



In onderzoek Proteus wordt op 29 april 2020 gezien dat [naam 25] en [naam 10]  de neef van [naam 16]  bij [naam bedrijf] komen. [naam 10] heeft een probleem hij zou willen overtrekken en spreekt met [verdachte] over een technische oplossing. Er wordt afgesproken dat de ketel van [naam 10] wordt aangepast. [verdachte] zal hierover nog overleggen met zijn [bijnaam] . 



Op 1 mei 2020 komen [naam 10] en [naam 17] bij [naam bedrijf] . [verdachte] vraagt [naam 1] om naar [naam bedrijf] te komen en [naam 1] komt daar even later aan. Hij kijkt in de bus van [naam 10] en [naam 17] en belt vervolgens naar [naam 26] met de vraag of die wat wil verdienen omdat hij drie kleintjes heeft staan. Later klaagt [verdachte] tegenover [naam 18] omdat de Turkse jongen met ketels langs is gekomen bij het bedrijf. Hierbij benoemt hij dat [naam 1] de klus wilde doen en dat hij de jongen het nummer van [naam 1] had gegeven zodat zij het zelf konden regelen. Even later komt [naam 1] terug bij [naam bedrijf] en hij bespreekt wat er aan de ketels aangepast moet worden en dat de ketels gebruikt gaan worden om over te trekken en te smelten. Later in de avond belt [naam 26] naar [naam 1] dat hij nerveus wordt door die dingen omdat ze al gebruikt zijn. [naam 26] wil dat niet en vindt dat [naam 1] het de volgende keer beter moet bespreken. 



Op 2 mei 2020 komen de ketels wederom ter sprake tussen [verdachte] en [naam 1] . [verdachte] benoemt dat een derde persoon er wel van schrok dat [naam 1] € 1.500- per stuk vroeg voor het aanpassen. [naam 1] bevestigt dat maar benoemt ook dat het risico voor hem net zo groot is. In de avond vraagt [naam 10] aan [naam 1] waar het geld gebracht moet worden. Zij spreken af op het Paletplein in Tilburg. Op de vraag met wie van de twee [naam 10] op dat moment spreekt antwoordt [naam 1] met: “de [bijnaam] die het maakt”. 



Ook op 3 mei 2020 is er overleg tussen [naam 1] en [naam 10] . [naam 10] zegt toe dat hij dinsdag nog een bedrag kan brengen. [naam 1] vraagt op zijn beurt of het één overtrekker en twee smelters moeten zijn. [naam 10] bevestigt dit. 



Op 5 mei 2020 informeert [naam 10] bij [naam 1] wanneer hij klaar zal zijn. [naam 1] reageert hierop dat de ketels die week klaar kunnen zijn en dat de koelers op een ander adres zullen worden gemaakt. Dit alles blijkt op 10 mei 2020 nog niet geregeld te zijn want op die datum informeert [naam 10] weer bij [naam 1] naar de ketels. Wederom geeft [naam 1] het antwoord dat hij hoopt die week de aanpassingen te kunnen verrichten. [naam 10] wil weten of er niet alvast een smeltketel klaar kan worden gemaakt. Op 10 en 11 mei 2020 antwoordt [naam 1] hierop dat hij die snel af kan hebben als hij spullen heeft maar dat nog onbekend is wanneer hij de spullen ontvangt. 



Op 12 mei 2020 hebben [naam 10] en [naam 1] wederom contact. De ketels kunnen de volgende dag geleverd worden. Afgesproken wordt dat ze rond 4 uur worden opgehaald bij het adres waar ze ook zijn gelost. Later die dag vertelt [naam 1] aan [verdachte] dat ze volgende dag om vier uur er drie op komen halen en dat ze de hele dag zeuren. 



De volgende dag 13 mei 2020 is er weer contact tussen [naam 10] en [naam 1] . In dit gesprek stelt [naam 1] dat hij alle werkzaamheden verricht en dat [verdachte] daarvoor de materialen zaagt en levert. Op de vraag van [naam 10] of ook de koelers al klaar zijn antwoordt [naam 1] dat dat niet het geval is maar dat de ketels wel die dag opgehaald moeten worden omdat de eigenaar van het pand langskomt. [naam 10] zegt uiterlijk half zes bij [naam 1] te zijn. [naam 1] reageert hierop door te zeggen dat ze vier uur hadden afgesproken en vraagt [naam 10] de afgesproken € 2.500- mee te nemen. Diezelfde dag wordt rond 18.55 uur een Mercedes Sprinter gezien bij de loods aan de [adres 13] . Verbalisanten herkennen de bestuurder als zijnde [naam 17] . Verbalisanten observeren de Mercedes en zien dat hij vanuit Tilburg naar een garage aan [adres 14] rijdt. 



Naar aanleiding van de bevindingen wordt er op 14 mei 2020 een inkijk georganiseerd in de [garageboxen] . Verbalisanten zien hierbij in [garageboxen] een bijna ruimtevullend object dat is afgedekt met een kleed. 



Zoals eerder vermeld zijn vervolgens op 20 mei 2020 de goederen door verbalisanten aangetroffen. Diezelfde dag spreken [verdachte] en [naam 1] elkaar bij [naam bedrijf] . Er wordt gesproken over het werk voor [naam 10] en over de productie van synthetische drugs. Hierbij komt ook een nieuwsbericht ter sprake over de goederen die zijn aangetroffen in de garage in Zundert. [verdachte] merkt hierbij op dat [naam 1] de beugel op de foto nog recht heeft gebogen en [naam 1] bevestigt dat. [naam 1] merkt hierbij op dat de ketels gebruikt waren en dat je dat bij het lassen ook kon ruiken. 



Op 27 juni 20202 bezoekt [naam 10] wederom [naam bedrijf] . Hij spreekt met [verdachte] over het feit dat hij de spullen die hij had laten maken kwijt is geraakt.




4.3.2.8.2 Beoordeling 

De rechtbank is van oordeel dat uit voornoemde bewijsmiddelen volgt dat [naam 1] in opdracht van [naam 10] drie ketels heeft veranderd zodat zij geschikt waren voor de productie van amfetamine. [verdachte] heeft in dit verband de opdracht aangenomen en het werk uitbesteed aan [naam 1] . Verder heeft hij [naam 1] ook voorzien van materialen. De rechtbank acht dan ook de handelingen met betrekking tot de drie ketels wettig en overtuigend bewezen.



Hoewel er in de gesprekken herhaaldelijk ook is gesproken over de opdracht tot het bouwen van koelers blijkt uit geen van de bewijsmiddelen dat de koelers ook daadwerkelijk zijn gebouwd betaald en geleverd. Om die reden zal de rechtbank verdachte partieel vrijspreken van dit onderdeel van de tenlastelegging. 




4.3.2.8.3 Voorbereidingshandelingen

Uit het rapport van de Landelijke Faciliteit Ontmantelen blijkt dat de in Zundert aangetroffen ketels geschikt waren voor de productie van amfetamine. [verdachte] en [naam 1] waren hiervan op de hoogte. Niet alleen wisten zij gelet op de gesprekken precies waar de ketels voor gebruikt zouden worden zij klaagden ook over het feit dat de ketels al eerder gebruikt waren en dat dit ook te ruiken was. Dit komt ook overeen met de bevindingen van het NFI. In monsters van restanten in de aangetroffen ketels zijn sporen van amfetamine en BMK gevonden. Uit de gesprekken blijkt dat [naam 10] de ketels voor meerdere doeleinden wilde gebruiken. De voornoemde bewezen handelingen zijn naar het oordeel van de rechtbank dan ook aan te merken als voorbereidingshandelingen op de productie van amfetamine en alle andere met amfetamine te verrichten handelingen als beschreven in de tenlastelegging.




4.3.2.8.4 Medeplegen

Bij de beoordeling van het medeplegen houdt de rechtbank rekening met het toetsingskader als genoemd onder 4.3.2.4.4. De rechtbank is van oordeel dat er ten aanzien van onderhavig feit sprake is van een nauwe en bewuste samenwerking. [naam 10] vervult hierbij de rol van financier en opdrachtgever. Hij is degene die de bestelling plaatste degene die [naam 17] aanstuurde bij zijn chauffeurswerkzaamheden en die de voortgang controleerde bij [naam 1] . [verdachte] accepteerde op zijn beurt de opdracht en besteedde de werkzaamheden uit aan [naam 1] . [naam 1] is de daadwerkelijke uitvoerder van de werkzaamheden aan de ketels maar werkte hierbij wel met de materialen die door [verdachte] aan hem werden geleverd. Hij hield [verdachte] bovendien ook op de hoogte van zijn contacten met [naam 10] . De rechtbank is van oordeel dat er onder deze omstandigheden gesproken kan worden van medeplegen waarbij eenieder een eigen belangrijke rol in de keten vervulde. Wanneer één van de onderdelen van deze keten zou wegvallen dan zouden de drie ketels niet zijn verbouwd.




4.3.2.8.5 Periode
De rechtbank stelt vast dat op 29 april 2020 de opdracht is gegeven voor het produceren van de hardware. Op 20 mei 2020 is de opslaglocatie opgeruimd door de politie. De rechtbank acht dan ook de gehele tenlastegelegde periode wettig en overtuigend bewezen.




4.3.2.8.6 Conclusie

Gelet op voornoemde overweging acht de rechtbank het medeplegen van de voorbereidingshandelingen door het verbouwen verkopen afleveren en voorhanden hebben van drie ketels. 

4.3.2.9 Feit 6 – Onderzoek Papa


4.3.2.9.1 Feiten

Op 10 juli 2020 worden bij [bedrijf en adres 2] twee koeltrailers met verborgen ruimtes en metalen bakjes aangetroffen. Een deel van de metalen bakjes is gevuld met pillen. Daarnaast worden er ook losse pillen en administratieve stukken met de naam [naam 4] aangetroffen. Uit testen is later gebleken dat die pillen MDMA bevatten. Diezelfde dag wordt bij [bedrijf en adres 3] nog een oplegger aangetroffen. Op het moment van onderzoek verrichten meerdere personen werkzaamheden aan deze laatste oplegger. 



De aanleiding voor de controles in Kapel Avezaath en Nieuwegein blijkt uit onderzoek Proteus. In dit onderzoek zijn eerder [naam 2] en [naam 3] al opgedoken. Uit EncroChat-gesprekken blijkt dat zij op 28 mei 2020 allebei een afspraak hebben met [naam 4] . 



Op 30 mei 2020 neemt [naam 3] contact op met [naam 7] . Hij vraagt [naam 7] om een overleg over een grote ronde naar Afrika. [naam 3] benoemt in dit gesprek dat hij dinsdag koeltrailers gaat kopen waarin een stashplaats kan worden gebouwd. Vervolgens vraagt [naam 3] op 31 mei 2020 of hij de volgende dag rond 10.00 uur bij [naam 7] op zijn zaak langs kan komen. [naam 7] stemt daarmee in. Op 1 juni 2020 meldt [naam 3] via EncroChat dat hij er is. 




            [naam 3] en [naam 4] worden vervolgens op 2 juni 2020 gezien bij [naam bedrijf] . Zij ontmoeten daar [verdachte] en [naam 3] neemt uiteindelijk een metalen bak mee. In een gesprek met [naam 7] later die dag benoemt hij de bak en vraagt [naam 7] na te gaan hoeveel kleintjes in de bak passen. [naam 3] geeft hierbij alvast de afmetingen door en zegt toe de bak de volgende dag naar [naam 7] te brengen. Uit het gesprek blijkt verder dat [naam 3] 42 bakken heeft. 



Op 3 juni 2020 vraagt [naam 7] aan [naam 3] of hij een paar dagen later 200.000 snoep aan kan pakken. [naam 3] is akkoord en [naam 7] benoemt hierbij dat zij snel en “perfectloos” samenwerken. Diezelfde dag hebben [naam 4] en [naam 2] nogmaals contact over het Afrika verhaal. [naam 4] doet navraag of hij  “ [bijnaam] ” zelf moet regelen maar [naam 2] zegt hem dat de [bijnaam] dat regelt. Daarnaast benoemt [naam 4] dat hij niet meer begrijpt hoe het zit met de investering. [naam 2] zegt [naam 4] toe dat zij dit de volgende dag zullen bespreken. 



Op 4 juni 2020 spreekt [naam 3] [verdachte] bij [naam bedrijf] . Hij vertelt hem over het plan en zegt hem dat hij in Duitsland trailers gaat ophalen. [naam 3] vraagt hierop [verdachte] of hij mee wil investeren en ook [naam 3] benoemt dat er snel en “perfectloos” wordt samengewerkt. Hij vraagt [verdachte] tien bakjes per week te maken. De eerste tien bakken kunnen de volgende ochtend vroeg al worden opgehaald.



Tijdens een gesprek op 5 juni 2020 vraagt [naam 3] nogmaals aan [verdachte] of hij wil investeren. [verdachte] wil dit eerst overleggen met zijn vriendin. [naam 3] bespreekt met [verdachte] de gesprekken die hij heeft gehad met [naam 2] en [naam 7] . Hieruit blijkt dat de man van [naam 2] de bakken op komt pikken rond half negen. Uit camerabeelden blijkt vervolgens inderdaad dat er om 08.34 uur een onbekende man bakjes op komen halen bij [naam bedrijf] . 



Op 6 juni 2020 bespreekt [naam 3] met [verdachte] of het verstandig is om “ze” los in de bakken te doen. Hier bestaan twijfels over omdat er condens kan ontstaan. Even later laat [naam 3] aan [naam 2] via EncroChat weten dat hij een nieuwe bak heeft gemaakt bij de [bijnaam] waarin ook een grote plastic zak past. Ook [verdachte] vraagt [naam 2] wat hij van de bak vindt. [naam 2] beaamt in reactie op het bericht van [naam 3] dat dit beter is. Ondertussen gaat het gesprek tussen [verdachte] en [naam 3] verder. [naam 3] benoemt hierbij dat hij de koeltrailer zal gaan halen in Hilden (Duitsland). 



Op 8 juni 2020 antwoordt [naam 2] ook aan [verdachte] dat de nieuwe bak top is. Diezelfde dag laat [naam 3] aan [naam 2] weten dat hij even naar [bijnaam] gaat vervolgens langs de stashbouwer in Nieuwegein rijdt en daarna bij [naam 2] zal komen. [naam 2] stemt hiermee in en zegt dat [naam 4] rond 19.00 uur bij hem is. 



Een van de bakjes wordt vervolgens getest en op 9 juni 2020 stuurt [naam 3] aan [naam 2] een foto van een bak met blauwe pillen en de mededeling dat er 22.000 ingaan. Diezelfde dag rond 09.20 uur komt een onbekende man metalen bakjes ophalen bij [verdachte] . In de middag blijkt [naam 3] wederom bij [naam bedrijf] te zijn. Hij stuurt dan via EncroChat een foto naar [naam 2] van [verdachte] die aan een bak werkt. 



Op 10 juni 2020 gaat [naam 3] naar Hilden in Duitsland om de koeltrailers aan te kopen. Uit de administratie van [bedrijfsnaam 1] en het verhoor van getuige Harke blijkt dat [naam 3] drie trucks heeft aangekocht en contant heeft betaald. In de administratie van [bedrijfsnaam 1] is als verkoopdatum 30 juni 2020 opgenomen. Echter al op 10 juni 2020 stuurt [naam 3] via EncroChat het aankoopbewijs van de trucks naar [naam 2] . [naam 2] meldt [naam 3] later die dag dat [naam 29] bij hem is en vraagt hem of hij de bakken op kan halen bij [verdachte] . [naam 3] bevestigt dit en geeft aan [verdachte] door dat de jongen de bakken komt ophalen. Uit camerabeelden blijkt dat [naam 4] die middag de bakken op komt halen bij [naam bedrijf] .




            [naam 4] meldt vervolgens op 11 juni 2020 aan [naam 3] dat er met zak 21.000 in een bak passen en zonder 21.500. [naam 3] heeft dit bericht doorgestuurd aan [naam 2] met de conclusie dat er dus maar 882.000 in gaan. [naam 3] meldt dat hij gelet op deze informatie [naam 28] en [naam 4] heeft gekort. [naam 2] is akkoord met deze nieuwe verdeling. 



Op 12 juni 2020 stuurt [naam 3] een bericht van [naam 7] door aan [naam 2] . Hieruit blijkt dat het tikhok van [naam 7] is opgerold. Verbalisanten verbinden dit bericht aan het oprollen van een locatie met tabletteermachine in Nistelrode op 11 juni 2020. 



Maandag 15 juni 2020 is [naam 3] bij [naam bedrijf] . Hij vraagt [verdachte] wanneer er weer bakjes klaar zullen zijn. Er is namelijk al één “ding” klaar waar eenentwintig bakjes in zouden kunnen. [verdachte] zegt toe dat de bakjes op woensdag gereed kunnen zijn. 



Ook op 16 juni wordt weer door [naam 3] met [verdachte] over de bakjes gesproken. Uit dit gesprek blijkt dat alles over drie weken klaar moet zijn en dat [naam 3] die dag naar Duitsland gaat om de vrachtwagens te regelen. Verbalisanten zien die dag [naam 3] vertrekken bij [naam bedrijf] . Hij brengt een voorwerp naar de [adres 7]  zijnde het adres van [naam 2] . Daarna zien ze dat [naam 3] naar het bedrijf [bedrijfsnaam 1] rijdt.



Op 17 juni 2020 wordt [naam 3] wederom gevolgd. Verbalisanten zien hoe hij in de ochtend een bezoek brengt aan de [adres 8] . Kort daarna wordt gezien hoe hij de [adres 9] bezoekt. Dit is het bedrijfsadres van [naam 7] . Tot slot is hij aan het begin van de middag bij [naam bedrijf] in Tilburg. 



Op 18 juni 2020 is [naam 3] wederom bij [naam bedrijf] . [verdachte] zegt toe meteen de bakjes te maken. [naam 3] en hij spreken af dat [naam 3] ze de volgende ochtend op zal halen. 



Uit de OVC-gesprekken bij [naam bedrijf] blijkt dat [naam 3] in de ochtend wederom met [verdachte] spreekt. Zij bespreken dat het geld $ 6.000.000- door middel van ladingen koper of goud vanuit Afrika naar Nederland zal komen. Uit de camerabeelden blijkt dat [naam 3] later die middag samen met [naam 4] opnieuw bij [naam bedrijf] komt. Zij laden samen metalen bakken in een BMW en spreken nog kort met [verdachte] . Later die middag spreekt [verdachte] met [naam 20] . Hij legt hem het plan uit en vertelt dat hij zijn waterscooter heeft verkocht om te kunnen investeren. 



Op 25 juni 2020 plaatsen verbalisanten een baken onder de hiervoor genoemde BMW die in gebruik was bij [naam 4] . Uit de gegevens blijkt dat hij op 6 juli 2020 nogmaals bij [naam bedrijf] is geweest. Daarnaast is hij in de periode van 29 juni 2020 tot en met 9 juli 2020 vijf keer bij [bedrijf en adres 2] en drie keer nabij de woning van [naam 3] geweest.



Ook onder het voertuig van [naam 3] is een baken geplaatst. Via bakengegevens wordt gezien dat op 30 juni 2020 zowel de auto van [naam 3] als de auto van [naam 4] aan de Schoolstraat te Nieuwegein is. 



Op 1 juli 2020 geeft [verdachte] aan [naam 3] door dat hij voor € 5.000- mee wil investeren in het plan.  



Op 2 juli 2020 is [naam 3] wederom bij [naam bedrijf] . Hij spreekt met [verdachte] over het aankopen van een deklading het verbouwen van een trailer bij een kermisexploitant en de productie van nog meer bakjes. De poging tot het aankopen van een deklading wordt later bevestigd door getuige [getuige 1] . Daarnaast meldt [naam 3] dat er ook voor [verdachte] een Sky-telefoon is en hij wijst hem op een groepsapp met zes leden die met Afrika verbonden zijn. De andere leden zijn [naam 4]  [naam 2]  [naam 7] en de jongen in Afrika. 



Uit de OVC-gesprekken op 6 juli 2020 blijkt dat [naam 3] wederom met [verdachte] spreekt. Hij meldt dat de bakjes die dag zullen worden opgehaald. Hij zegt dat hij vrijdag er één zal gaan laden en bespreekt met [verdachte] hoe de bakjes zouden kunnen worden geplaatst. Na dit gesprek vertrekt [naam 3] met een metalen bak. Diezelfde middag wordt hij thuis opgehaald door [naam 4] . Samen met [naam 4] gaat hij naar [naam bedrijf] . Gezien wordt dat zij meerdere bakjes in de auto van [naam 4] laden. Hierna zet [naam 4] [naam 3] thuis af en vertrekt. 



Op 7 juli 2020 en 10 juli 2020 wordt [naam 3] door verbalisanten gezien bij de [adres 15] . Op 7 juli 2020 heeft hij hier een gesprek met Verdonk. 



Zoals reeds benoemd werd door verbalisanten op 10 juli 2020 onderzoek verricht op de genoemde adressen in Kapel Avezaath en Nieuwegein. Getuige [getuige 2] verklaart naar aanleiding van het onderzoek over [bijnaam] die de trailers heeft gestald en de containers heeft gehuurd. Aan de hand van de door de getuige verstrekte gegevens kunnen de verbalisanten vervolgens achterhalen op welke momenten [bijnaam] heeft ingebeld om de poort van het transportbedrijf te openen. Wanneer verbalisanten aan getuige [getuige 2] een foto van [naam 4] tonen bevestigt de getuige dat dit de persoon is die hij [bijnaam] noemt.



Naar aanleiding van het onderzoek door de politie op de locaties in Kapel Avezaath en Nieuwegein wordt vervolgens in OVC-gesprekken gesproken. Zo zegt [naam 3] op 4 augustus 2020 tegen [verdachte] dat ze tijdens de inval het onderstuk er al onderuit hadden maar dat alles weer netjes is gelast. [verdachte] en [naam 3] bespreken hierna welke gevolgen de onderzoeken kunnen hebben en of de politie de verborgen ruimtes zal vinden. Daarnaast komt ter sprake dat [naam 4] ondergedoken is. 




4.3.2.9.2 Beoordeling 

Uit de bewijsmiddelen volgt naar het oordeel van de rechtbank dat het plan bestond om binnen enkele weken na 28 mei 2020 pillen bevattende MDMA (hierna: xtc-pillen) naar Togo (Afrika) uit te voeren. Hiervoor werd een takenlijst afgewerkt. Er werden bakken gemaakt om de pillen in te vervoeren er werden vrachtwagens aangekocht en verbouwd en er werden pillen getikt en opgeslagen. Dit alles gebeurde onder enige tijdsdruk omdat er slechts een beperkt aantal boten naar Togo ging. Hoewel gedurende deze weken het aantal te vervoeren xtc-pillen noodgedwongen werd aangepast er ineens anderen mee mochten investeren en er wisselend werd gedacht over het al dan niet gebruiken van een deklading bleef het grote plan in stand. Bij dit plan waren [naam 2]  [naam 3]  [verdachte]  [naam 4] en [naam 7] betrokken zij het ieder met zijn eigen rol.  



Hoewel uit de beschikbare gegevens van 28 mei 2020 niet blijkt wat er is besproken tijdens de ontmoeting tussen [naam 2]  [naam 3] en [naam 4]  kan de inhoud wel worden afgeleid uit het bericht aan [naam 7] twee dagen later. In dit bericht spreekt [naam 3] namelijk al gedetailleerd over onderdelen van het plan. Dit kan uitsluitend wanneer dit plan eerder is gemaakt. Aangezien [naam 2]  [naam 3] en [naam 4] ook later betrokken zijn bij de uitvoering van het exportplan en er niet is gebleken dat het plan op een andere manier of een ander moment is besproken gaat de rechtbank ervan uit dat het plan tijdens de ontmoeting op 28 mei 2020 is bedacht. In ieder geval is dit het eerste kenbare moment waarop over het plan is gesproken. 



Gelet op de bewijsmiddelen als genoemd in de bijlage acht de rechtbank de verweten feitelijke handelingen wettig en overtuigend bewezen.




4.3.2.9.3 Poging uitvoer of voorbereidingshandelingen?

Om te kunnen spreken van een poging tot uitvoer van de pillen moet er sprake zijn van een situatie waarin een voornemen zich door een begin van uitvoering heeft geopenbaard. Bij de beoordeling van de vraag of er sprake is van een dergelijk begin van uitvoering houdt de rechtbank rekening met wat hierover in de rechtspraak eerder is besloten. Op basis daarvan kan niet geconcludeerd worden dat er in onderhavige zaak al sprake was van een begin van uitvoering. Weliswaar was er een duidelijk plan en werd daar ook concreet uitvoering aan gegeven zelfs de xtc-pillen waren al ter plaatse maar er was nog geen begin van uitvoering van de uitvoer. Zo waren nog niet alle vrachtwagens gereed voor transport en waren de metalen bakken met de pillen nog niet in de vrachtwagens geplaatst. Hoewel verdachten nauwelijks dichter bij een daadwerkelijk begin van uitvoering konden komen is er naar het oordeel van de rechtbank onder de gegeven omstandigheden geen sprake van een strafbare poging. 



Subsidiair zijn de voorbereidingshandelingen tenlastegelegd. De rechtbank is van oordeel dat alle handelingen die hiervoor bij de feiten zijn benoemd zijn aan te merken als voorbereidingshandelingen voor de uitvoer van de xtc-pillen. Zonder deze handelingen zou de uitvoer niet tot stand kunnen komen. Naar het oordeel van de rechtbank kan de voorbereiding van de uitvoer dan ook wettig en overtuigend worden bewezen.




4.3.2.9.4 Medeplegen
Bij de beoordeling van het medeplegen houdt de rechtbank rekening met het toetsingskader als genoemd onder 4.3.2.4.4. Om te kunnen beoordelen of er sprake is van medeplegen zal de rechtbank allereerst de rollen van de betrokken verdachten vaststellen.



Uit de feiten blijkt dat [naam 2] vanaf het eerste begin betrokken was bij het plan. Hij bleef als investeerder op de achtergrond maar had wel een beslissende stem bij het bepalen van de verdeling van de opbrengst. Daarnaast blijkt uit de gesprekken dat hij [naam 3] bevestiging gaf wanneer moet worden afgeweken van het originele plan en zorgde hij ervoor dat [naam 4] chauffeurswerkzaamheden verrichtte. [naam 2] was ook degene aan wie de ontwikkelingen met betrekking tot het plan steeds werden teruggekoppeld en aan wie verantwoording werd afgelegd. Hieruit leidt de rechtbank af dat [naam 2] een leidinggevende en bepalende rol heeft gehad zij het op afstand. 



Vervolgens blijkt uit de bewijsmiddelen dat [naam 3] de feitelijke leiding over het plan had. Hij stuurde de anderen aan en behield het overzicht. [naam 3] heeft in het plan geïnvesteerd en ook actief andere investeerders gezocht. Daarnaast werkte [naam 3] ook zelf mee aan de uitvoering van het plan. Hij ontwikkelde bijvoorbeeld samen met [verdachte] de metalen bakjes en heeft ook zelf de vrachtwagens en opleggers gekocht in Duitsland.




            [verdachte] kan binnen de groep van betrokkenen worden aangemerkt als uitvoerder. [verdachte] maakte de metalen bakken die benodigd waren voor het vervoer van de xtc-pillen naar Togo. Hij heeft ook actief meegedacht over de specificaties voor de bakken en het waarborgen van de kwaliteit van de pillen in de bakken. Daarnaast is gebleken dat [verdachte] heeft ingestemd met het investeren van € 5.000- en een investering in natura in de vorm van de metalen bakken. Deze metalen bakken zijn ook feitelijk door [verdachte] geleverd. De rechtbank merkt daarom [verdachte] mede aan als investeerder.



Ook [naam 7] wordt aangemerkt als uitvoerder/producent en investeerder. Hij produceerde en leverde de xtc-pillen aan de organisatie. Uit de gesprekken blijkt dat hij in het plan investeerde en ook zou delen in de uiteindelijke winst. 



Tot slot merkt de rechtbank ook [naam 4] aan als uitvoerder. Hij verrichtte in opdracht van [naam 3] chauffeurswerkzaamheden. Daarnaast zorgde hij voor de plaats waar de vrachtwagens en opleggers gestald konden worden en voor een opslaglocatie voor de bakken en de xtc-pillen. Hij had de beschikkingsmacht over de containers en wist dat de pillen daar waren opgeslagen. Ook is hij meegegaan met [naam 3] om te kijken voor een deklading. Verder is [naam 4] ook aan te merken als een investeerder. Uit het EncroChat-gesprek tussen [naam 3] en [naam 2] op 22 juni 2020 over de verdeling van de opbrengst volgt immers dat wordt besloten [naam 4] en [naam 28] te korten als blijkt dat er minder pillen dan gedacht in één bak kunnen. Waar [naam 4] mogelijk eerst nog twijfelde over zijn  deelname in dit project volgt uit dit gesprek dat hij daarvoor zijn akkoord heeft gegeven. Niet kan immers worden ingezien dat hij aanspraak zou maken op een deel van de opbrengst indien hij geen investering heeft gedaan. Dit vindt overigens ook steun in het feit dat ook [naam 4] deelnemer was van groepsapp via Sky. 



Uit de bewijsmiddelen volgt dat alle verdachten een wezenlijke bijdrage van voldoende gewicht hebben geleverd aan de voorbereiding van de uitvoer. Zelfs de kink in de kabel door het kraken van EncroChat bracht de verdachten niet van hun plan af. Alle voornoemde personen en de persoon in Afrika maakten deel uit van een groep in Sky ECC zodat de communicatie over de plannen en de uitvoering daarvan in stand kon blijven. Zij hebben hierbij nauw en bewust of zoals [naam 3] en [naam 7] dat noemen snel en “perfectloos” samengewerkt. Dat de een hierbij meer zichtbaar is geweest dan de ander doet daaraan niets af. De rechtbank is dan ook op basis van alle bewijsmiddelen in onderlinge samenhang bekeken van oordeel dat ook het medeplegen van de hiervoor bewezen handelingen ook wettig en overtuigend bewezen kan worden.




4.3.2.9.5 Periode

Aan verdachte wordt verweten dat hij vanaf 28 mei 2020 voorbereidingshandelingen heeft gepleegd. Zoals eerder overwogen kan de rechtbank vaststellen dat op 28 mei 2020 [naam 3]  [naam 2] en [naam 4] hebben gesproken over het plan. Uit de bewijsmiddelen volgt echter niet dat verdachte zelf ook al vanaf dit moment betrokken is bij het plan. Verdachte zelf komt in onderhavig onderzoek pas op 2 juni 2020 in beeld. Hoewel het opmerkelijk is dat [naam 3] en [naam 4] al diezelfde dag direct een metalen bakje mee kunnen nemen kan niet vastgesteld worden dat er eerder met verdachte over het plan is gesproken. Om die reden zal de rechtbank 2 juni 2020 aanhouden als begindatum van de bewezen periode. Als einddatum geldt het moment van onderzoek in Kapel Avezaath en Nieuwegein op 10 juli 2020. De rechtbank acht dan ook de periode 2 juni 2020 tot en met 10 juli 2020 wettig en overtuigend bewezen.




4.3.2.9.6 Hoeveelheid pillen
In het dossier wordt gesproken over verschillende hoeveelheden pillen. Onder het primair tenlastegelegde werd gesproken over hoeveelheden van 882.000 dan wel 443.285 pillen bevattende MDMA. Zoals eerder overwogen zal de rechtbank verdachte vrijspreken van dit feit. De rechtbank stelt vast dat bij het subsidiair tenlastegelegde uitsluitend wordt gesproken over een of meer hoeveelheden van een materiaal bevattende MDMA. Ondanks de expliciet ingenomen standpunten over de te bewijzen hoeveelheden is het dan ook voor de bewezenverklaring niet van belang welk exact aantal pillen er uiteindelijk is aangetroffen. Dit neemt niet weg dat een indicatie van de hoeveelheid wel van belang kan zijn bij de bepaling van de strafmaat. De rechtbank stelt vast dat op basis van de bewijsmiddelen blijkt dat er ongeveer 443.285 pillen bevattende MDMA zijn aangetroffen. Gelet hierop acht zij het voorbereiden van de uitvoer van een hoeveelheid pillen bevattende MDMA wettig en overtuigend bewezen.




4.3.2.9.7 Conclusie

Alles overwegende spreekt de rechtbank verdachte vrij van de primair tenlastegelegde poging tot uitvoer van pillen bevattende MDMA. De rechtbank acht het medeplegen van de subsidiair tenlastegelegde voorbereidingshandelingen in de periode van 2 juni 2020 tot en met 10 juli 2020 wel wettig en overtuigend bewezen.

4.3.2.10 Feit 7 – onderzoek Romeo


4.3.2.10.1 Feiten

Op 23 september 2020 wordt in een woning aan de [adres 6] een lab voor de productie van BMK aangetroffen. In dit lab wordt een destillatieopstelling aangetroffen. Diezelfde dag wordt in het bos naast de N69 in Valkenswaard ook een au bain marieopstelling aangetroffen voor het maken van BMK. In verband met deze beide locaties zijn [naam 30]  [naam 31] en [naam 32] aangemerkt als verdachten. Deze verdachten komen ook terug in onderzoek Proteus. 



Uit de opnames bij [naam bedrijf] blijkt dat [naam 30] en [naam 31] op 18 juli 2020 een bezoek hebben gebracht aan het bedrijf. Zij spreken hier met [verdachte]  maar de inhoud van het gesprek is niet te verstaan. 



Op 21 juli 2020 zijn [naam 30] en [naam 31] wederom bij [naam bedrijf] . Nadat zij zijn vertrokken tellen [verdachte] en [naam 18] geld. [naam 18] benoemt hierbij dat het een zooitje ongeregeld is omdat het geld zo vuil is. Kort daarna komt ook [naam 1] aan bij [naam bedrijf] . Desgevraagd wordt hem bevestigd dat de [partner 2] net zijn geweest. 



Ook op 25 juli 2020 zijn [naam 30] en [naam 31] bij [naam bedrijf] . Zij praten daar met [verdachte] over onder meer apaan overtrekken en een draaiend lab. Ook [naam 1] sluit aan bij het gesprek. Uit dit deel van het gesprek blijkt dat [naam 31] en [naam 30] meer willen hebben. Uiteindelijk worden er een stoomset twee ketels en vijf lekbakken besteld.



Op 1 augustus 2020 wordt gezien hoe een bus met een Belgisch kenteken aankomt bij het [adres 16] . Op dit adres is ook [naam 1] aanwezig. De bestuurder rijdt de loods in en vertrekt weer na 26 minuten. Het voertuig rijdt vervolgens naar de [adres 17] . Kort hierna is [naam 1] bij [naam bedrijf] . Hier laat hij [verdachte] geld zien en geeft hem een deel ervan. [naam 1] en [verdachte] bespreken het risico van het vervoeren van alles in één keer en het passeren van de grens met een voertuig met Belgisch kenteken. Daarnaast bespreken zij hoe zij het resterende deel van de bestelling zouden kunnen maken.



Tijdens zijn verhoren bevestigt [naam 32] dat hij op 1 augustus 2020 een stoomset en een metalen bak heeft opgehaald. De metalen bak was in de administratie omschreven als bloembak. Hij werd hierbij geholpen door een dikkere persoon met tatoeages en een snor. De opdracht om deze zaken op te halen was aan hem gegeven door [naam 30] . Daarnaast omschrijft [naam 32] het verband tussen de labs in Lommel en Valkenswaard.




4.3.2.10.2 Beoordeling

Uit de hiervoor omschreven feiten blijkt dat [naam 30] en [naam 31] bij verdachte en [naam 1] meerdere goederen hebben besteld om te gebruiken voor de productie van BMK. De rechtbank is van oordeel dat uit de bewijsmiddelen in onderlinge samenhang bekeken en de modus operandi van verdachte en [naam 1] blijkt dat wanneer er werd gesproken over een bak lekbak of bloembak daarmee de smeltbak werd bedoeld die is gebruikt in de au bain marieopstelling. Daarnaast stelt de rechtbank vast dat daar waar de Belgische politie spreekt over een destillatieopstelling dit door verdachten een stoomset werd genoemd Uit de verklaring van [naam 32] volgt dat uiteindelijk een stoomset en een smeltbak zijn geleverd. Deze stoomset en smeltbak zijn vervolgens aangetroffen in Lommel en Valkenswaard. De rechtbank acht de handelingen ten aanzien van deze materialen dan ook wettig en overtuigend bewezen. 



Van de overige goederen kan de rechtbank niet vaststellen dat zij zijn gemaakt en/of geleverd. Zij zal verdachte dan ook partieel vrijspreken van dit deel van de tenlastelegging. 




4.3.2.10.3 Voorbereidingshandelingen

De stoomset en de smeltbak werden gebruikt voor het produceren van BMK. BMK is een grondstof voor het maken van amfetamine en metamfetamine. De handelingen van verdachte kunnen dan ook worden aangemerkt als voorbereidingshandelingen op de productie van amfetamine en metamfetamine en alle daarmee te plegen handelingen. Uit de gespreksopnamen volgt dat verdachte wist waarvoor door de hem aangenomen opdracht tot het leveren van de goederen was bedoeld zodat hij ook opzet heeft gehad op het plegen van deze voorbereidingshandelingen. 




4.3.2.10.4 Medeplegen

Uit de bewijsmiddelen volgt dat klanten bij verdachte kwamen voor het doen van bestellingen. Verdachte schakelde voor de uitvoering van de werkzaamheden vervolgens [naam 1] in. In onderhavig onderzoek was [naam 1] zelfs aanwezig op het moment dat de bestelling wordt gedaan. Gebleken is dat [naam 1] vervolgens de werkzaamheden heeft uitgevoerd de stoomset en de smeltbak heeft geleverd en het geld hiervoor in ontvangst heeft genomen. Dit geld deelde hij vervolgens met verdachte. Uit deze feiten blijkt dat er sprake is van een nauwe en bewuste samenwerking tussen verdachte en [naam 1] . De rechtbank acht dan ook het medeplegen van de bewezen handelingen wettig en overtuigend bewezen.




4.3.2.10.5 Periode

Op 23 september 2020 zijn de geleverde goederen aangetroffen in Lommel en Valkenswaard. Hoewel [naam 31] en [naam 30] al op 18 juli 2020 bij [naam bedrijf] worden gezien en uit het gesprek op 25 juli 2020 blijkt dat er eerder iets is geleverd kan niet worden vastgesteld dat de bewezen handelingen ook al vanaf 18 juli 2020 hebben plaatsgevonden. De bestelling voor de geleverde stoomketel en de smeltbak is pas op 25 juli 2020 geplaatst. Uit onderzoek Proteus in zijn geheel blijkt dat [verdachte] en [naam 1] ook na levering beschikbaar waren voor het verrichten van reparaties aan de door hen geleverde producten. Om die reden acht de rechtbank de periode van 25 juli 2020 tot en met 23 september 2020 wettig en overtuigend bewezen. 




4.3.2.10.6 Conclusie
Alles overwegende acht de rechtbank het medeplegen van voorbereidingshandelingen door het maken en leveren van een stoomset en een smeltbak in de periode 25 juli 2020 tot en met 23 september 2020 wettig en overtuigend bewezen.




02-131637-21 


4.3.2.11 Onderzoek Oscar


4.3.2.11.1 Feiten
Op 8 mei 2020 doet de politie een inval aan de [adres 18] . Zij treffen een daar een laboratorium en verschillende grondstoffen aan. De locatie is ingericht voor het produceren van metamfetamine. Er worden daarnaast ook metamfetamine kristallen aangetroffen. Bij het laboratorium werden drie personen aangehouden. Bij het lab werd ook een slaapplaats voor drie personen aangetroffen. Tijdens het onderzoek naar de betrokkenen bij deze productie maakt de politie gebruik van gegevens uit onderzoek Proteus.

Op woensdag 26 februari 2020 is [naam 3] bij [naam bedrijf] . Hij vraagt [verdachte] of de [partner 1] iets af kunnen spreken voor “dat ding”. [verdachte] denkt dat het de volgende dag klaar kan zijn maar om dit zeker te weten belt hij eerst met [naam 1] . In het gesprek met [naam 1] wordt wederom gesproken over “zo’n ding” en uiteindelijk concluderen [verdachte] en [naam 1] dat dit voorwerp op vrijdagavond opgehaald kan worden. 



Vrijdag 28 februari 2020 is [naam 3] wederom bij [naam bedrijf] . Hij vraagt [verdachte] of het gaat lukken. [verdachte] belt vervolgens en bevestigt desgevraagd dat hij klaar is. [verdachte] zal zorgen dat [naam 19] de volgende dag om 12.00 uur bij [naam bedrijf] is. Op de vraag of “hij” compleet is antwoordt [verdachte] dat de slang ontbreekt. Uit het gesprek blijkt verder dat het ding opgehaald zal worden met een Polo en zal worden afgedekt met dekens zodat het niet zichtbaar zal zijn. [naam 3] vraagt [verdachte] wel nog op te schrijven hoe hoog “hij” opgestookt kan worden. Hierna vertrekt [naam 3] bij [naam bedrijf] . Die middag komt hij terug en is ook [naam 2] aanwezig bij [naam bedrijf] . Zij praten daar met [verdachte] en [naam 1] . 



Op 9 maart 2020 komt [naam 3] wederom bij [naam bedrijf] . Hij zegt tegen [verdachte] dat de [partner 1] een reactieketeltje willen laten maken en legt uit dat het een zelfde ketel is als de vorige keer maar dan dicht. [naam 3] merkt hierbij op dat [verdachte] het te gebruiken materiaal nog moet hebben maar [verdachte] wil hierover eerst met [naam 1] overleggen omdat hij niet weet of [naam 1] de ketel heeft verkocht. Uiteindelijk zegt [verdachte] dat de reactieketel 
€ 4.500- moet gaan kosten. Rond 12.09 uur komen ook [naam 2] en twee onbekende mannen bij [naam bedrijf] . [verdachte] spreekt over de kosten en de risico’s en op de achtergrond is een gesprek in de Engelse taal te horen. Om 12.20 uur vertrekken [naam 3]  [naam 2] en de twee onbekende mannen bij [naam bedrijf] . Zij spreken later die middag elkaar weer bij de [plaats 3] in de Engelse taal. Ondertussen is [naam 1] aangekomen bij [naam bedrijf] . [verdachte] vertelt [naam 1] dat hij weer een klusje heeft voor [naam 3] en [naam 2] en zij bespreken de specificaties van de te maken ketel. Uiteindelijk stemt [naam 1] in met het uitvoeren van de opdracht.



Op 14 maart 2020 spreekt [naam 1] met [verdachte] . [verdachte] vertelt dat [naam 2] samenwerkt met [partner 1]  maar dat hij daar zelf liever buiten wordt gehouden. Later die ochtend komen ook [naam 14]  [naam 2] en [naam 3] bij [naam bedrijf] . Zij spreken met elkaar in aanwezigheid van [verdachte] over de productie van B-olie en de kwaliteit van olie. [naam 2] merkt hierbij op dat hij en [naam 3] altijd met een [partner 1] genaamd [naam 33] spreken en [naam 2] zegt toe die avond de olie met de [partner 1] te zullen bespreken. 



Via EncroChat is er op 27 maart 2020 contact tussen [naam 2] en [naam 12] . Ook [naam 12] heeft contact met [naam 33] Hij geeft aan [naam 2] door dat [naam 33] wil weten of [naam 2] die dag olie heeft omdat ze stil staan. Hierbij stuurt hij een berichtje in de Engelse taal door waarin wordt gevraagd iets te vragen aan “ [bijnaam] ” omdat de mensen wanhopig zijn. [naam 2] reageert hierop door te zeggen dat de chauffeur paraat staat en later die middag zal komen zodat hij met de spits mee kan rijden. Uit een gesprek dat [naam 2] die dag met [naam 3] voert blijkt dat er problemen zijn bij het maken van de olie. [naam 2] is hier niet blij mee omdat ze nu stilstaan. Het probleem wordt verholpen door het laten maken van een nieuwe koeler door [verdachte] . Uiteindelijk laat [naam 2] in de avond aan [naam 12] weten dat het leveren van olie niet haalbaar is en dat de olie pas de volgende dag kan worden geleverd. 



Op 28 maart 2020 vraagt [naam 2] aan [naam 12] of het klopt dat de helft van de kwik niet naar de koks maar naar [naam 12] zelf moet. Hij verwijst hierbij naar wat hij van de chauffeur heeft gehoord. Hierop reageert [naam 12] dat dat niet klopt en dat alles naar de koks moet. Later die dag geeft [naam 2] door dat zijn chauffeur weer terug is en dat er nu dus weer twee chauffeurs zijn. Hij vraagt ook aan [naam 33] door te [naam 3] dat het afval in 200 liter vaten moet worden gepompt. In reactie hierop laat [naam 12] weten dat de koks het precies zo doen als [naam 2] vraagt. Hij laat echter wederom weten dat ze staan te wachten. [naam 2] zegt dat de chauffeur op dat moment aan het rijden is en laat weten dat er vervolgens op dinsdag weer olie zal zijn. Hierna zal om de twee dagen 200 liter kunnen worden geleverd.  Direct na dit gesprek neemt [naam 2] contact op met [naam 6] . [naam 6] laat weten dat hij om 18.15 uur op de locatie kan zijn. Los van deze gesprekken spreekt [verdachte] deze dag met [naam 34] . Hij zegt te werken voor een man uit Den Bosch die hij de [bijnaam] noemt en die bezig is met [partner 1] . De man werkt samen met het kartel aan het maken van “ice”. 



Op 29 maart 2020 is er via EncroChat een gesprek tussen [naam 12] en [naam 11] . In dit gesprek benoemt [naam 12] dat hij 24 kilo heeft gekregen om te verkopen. Hij vraagt [naam 11] ze wel een beetje groter te maken omdat meer dan helft erg klein is. [naam 11] zegt toe met hen te praten. Diezelfde dag laat [naam 12] weten dat er nog 300 olie zal komen als het probleem is opgelost. [naam 11] laat echter weten dat het probleem ook is dat ze niet weten hoe de motor met de filter werkt. Hiervoor laat [naam 12] de eigenaar komen met gereedschap. Hierop laat [naam 11] weten dat er dan dinsdag “ice” gemaakt kan worden. Hij vraagt vervolgens nog om extra alcohol voor de productie. 



Ook op 30 maart 2020 is er contact tussen [naam 12] en [naam 11] . Zij spreken over wat twee labs op kunnen brengen. Uit dit gesprek blijkt dat [naam 12] de verkoop regelt. [naam 11] heeft op zijn beurt contact met de personen in het lab en geeft een lijst door met de grondstoffen die de werkers nodig hebben. Zo krijgt hij van “ [bijnaam] ” een foto doorgestuurd met daarop witte kristallen. De foto is vervolgens door [naam 11] doorgestuurd aan [naam 12]  die de foto op zijn beurt aan [naam 2] stuurt. Hierbij wordt gemeld dat er morgen weer kilo’s zijn. [naam 2] zegt hierop dat dit oké en dat ze die avond weer gaan smelten om de volgende dag olie te hebben voor de koks. In dit gesprek vraagt [naam 12] aan [naam 2] om aceton en zoutzuur te regelen en [naam 2] zegt toe dat de chauffeur rond 18.15 uur bij de koks is met de aceton en het zoutzuur. Uit een ander gesprek blijkt dat [naam 2] [naam 6] die dag heeft gevraagd als chauffeur. [naam 6] weet namelijk aan [naam 2] te melden dat de koks een lijst aan [naam 33] zouden hebben gestuurd. Op verzoek van [naam 2] vraagt [naam 12] deze lijst op en later in de avond stuurt hij een lijst met benodigdheden en grondstoffen door aan [naam 2] .



Op 31 maart 2020 vraagt [naam 2] aan [naam 6] om even niet met de bus naar het smelthok te gaan omdat er een probleem is. De bus moet ergens worden neergezet totdat alles duidelijk is. Diezelfde dag heeft [naam 2] contact met [naam 12] . Het productieproces lijkt weer stil te vallen maar [naam 2] kan pas in de avond olie leveren. Hij zegt op verzoek van [naam 12] wel toe om te zoeken naar een ruimte waar grondstoffen kunnen worden opgeslagen. Er wordt in het gesprek benoemd dat de koks bij het lab slapen. [naam 2] meldt dat de chauffeur die dag nog naar de koks zal rijden en vraagt welke boodschappen er mee moeten worden genomen. Dit gesprek sluit aan op wat er in een gesprek tussen [naam 12] en [naam 11] wordt besproken. 



Op 1 april 2020 meldt [naam 2] aan [naam 12] dat de chauffeur een nieuwe bak naar de [bijnaam] zal brengen. [naam 2] geeft deze opdracht aan [naam 6] . Uit de camerabeelden bij [naam bedrijf] blijkt dat [naam 6] samen met [verdachte] een IBC-container tilt uit een Peugeot Boxer. [naam 6] heeft kort daarna een gesprek met [naam 11] via EncroChat. Hij vraagt de afvalolie in vaten van 200 liter te doen en een foto door te sturen van de pomp. Op basis hiervan kan bekeken worden welke slang er nodig is nu blijkt dat de IBC in de bus moet blijven. 



Op 2 april 2020 hebben [naam 12] en [naam 11] contact en hieruit blijkt dat zij van plan zijn om 3000 liter per maand te verwerken. Dat er forse hoeveelheden worden verwerkt blijkt ook uit het gesprek tussen [naam 6] en [naam 2] over de duizenden liters afval die afgevoerd moeten worden. 



De volgende dag op 3 april 2020 is er contact tussen [naam 12] en [naam 2] . Hierin wordt wederom om olie gevraagd. Deze dag heeft [naam 2] contact met [naam 3] over het vinden van een locatie om te kunnen smelten. Ondertussen stelt [naam 6] voor om voor de volgende dag een bus te regelen zodat hij apaan kan vervoeren. [naam 2] stemt hiermee in. 



Ook op 4 april 2020 is er weer contact tussen [naam 12] en [naam 2] en [naam 12] en [naam 11] . Zij spreken over olie en materialen. In dit gesprek spreekt [naam 12] bovendien zijn waardering uit over [naam 6] omdat hij alles begrijpt en aanvult en zelfs Spaans spreekt. Uit het gesprek op 5 april 2020 tussen deze twee laatste personen volgt dat er de productie ook daadwerkelijk weer op gang is gekomen en dat er kilo’s “ice” worden geproduceerd en opgehaald kunnen worden. Op zijn beurt bespreekt [naam 12] de benodigdheden en de opbrengsten weer met [naam 2] . Ook op 6 april 2020 houden zij contact over de aanvoer van de benodigdheden.



Op 10 april 2020 geeft [naam 2] gerichte instructies aan [naam 12] over het vervangen van stoppen in het lab. Wanneer dit geen resultaat oplevert vraagt [naam 2] aan [naam 6] om met de timmerman naar de koks te rijden. Dit omdat er geen stroom is in het lab. Deze opdracht wordt gewijzigd in het ophalen van de koks. [naam 6] ziet hierin een probleem omdat ze aangehouden kunnen worden met vier personen in een auto. [naam 2] verzoekt hem daarop om ze in de bus te vervoeren. Ondertussen laat aan [naam 11] aan [naam 12] weten hoeveel kilo’s er al zijn gemaakt in het “ [plaats 4] ”. 



Op 13 april 2020 vraagt [naam 2] aan [naam 6] om hem zijn totale rekening te sturen. Daarnaast blijkt er weer olie beschikbaar te zijn. De volgende dag moeten de olie de timmerman en [naam 2] zelf worden vervoerd. [naam 6] doet een voorstel om dit te organiseren. Uit een gesprek met [naam 12] blijkt waarom [naam 2] terughoudend reageert. Er wordt gesproken over de olie die klaar is maar ook over het feit dat er bijna geen auto’s op de weg zijn.



De volgende dag 14 april 2020 vraagt [naam 2] aan [naam 6] om naar hem te komen. [naam 6] vraagt hierop of hij met de polo kan komen. [naam 2] zegt hem dat het beter is om met een bus te komen en benoemt de hoeveelheden olie en “app”  die vervoerd moeten worden. Diezelfde dag bevestigt [naam 2] aan [naam 12] dat de koks rond 18.00 uur worden opgehaald en dat zij die dag en de volgende dag 210 liter krijgen.



Op 16 april 2020 is er weer contact tussen [naam 2] en [naam 12] . Zij spreken over de prijs van “ice” het aanleveren van olie en over kilo’s. Later die dag is er ook contact tussen [naam 2] en [naam 6] . [naam 2] benadrukt dat [naam 6] moet vragen welke grondstoffen ze nodig hebben. Ongeveer een uur later stuurt [naam 6] een lijst met benodigdheden in de Spaanse en Engelse taal door. [naam 6] vraagt hierbij aan [naam 2] wat een liter a-olie kost en zij maken hierover een prijsafspraak.



Uit een gesprek tussen [naam 6] en [naam 2] op 18 april 2020 blijkt dat [naam 6] wederom zelf contact heeft gehad met [naam 12] . Hij meldt namelijk aan [naam 2] dat hij onderweg is om een zieke kok naar Den Haag te brengen en dat het volgens [naam 33] voor het werk niet uitmaakt. 



Ook op 20 april 2020 geeft [naam 6] een boodschap door aan [naam 2] . Op verzoek van een van de koks vraagt hij of ze de volgende dag afval kunnen ophalen met een IBC. [naam 2] stemt daarmee in. 



Op 21 april 2020 heeft [naam 2] zelf weer contact met [naam 12] . Zij spreken over de aanvoer naar het smelthok waardoor er de volgende week 1500 kilo klaar moet zijn. In dit gesprek waarschuwt [naam 12] [naam 2] om uit te kijken voor dieven omdat er inmiddels voor € 200.000- aan handel staat. Later die dag vraagt [naam 2] aan [naam 6] om weer 20 vacuüm op te halen en naar de koks te brengen. [naam 6] stemt hiermee in. 



Op 22 april 2020 laat [naam 6] weten dat hij wederom een kok ophaalt en dat hij naar “ [gebruikersnaam 4] ” gaat. [naam 2] vraagt [naam 6] de € 10.000 voor de huur die “ [naam 2] ” hem mee zal geven bij hem af te geven. 




            [naam 2] heeft op 25 april 2020 contact met [naam 12] . Zij spreken over het eindproduct en de actuele prijzen. Verder benoemen zij de kwaliteit van de olie naar aanleiding van een klacht van [naam 33] .




            [naam 6] laat op 26 april 2020 aan [naam 2] weten dat [naam 11] hem heeft gevraagd voortaan met hem te communiceren. [naam 2] stuurt dit bericht op zijn beurt weer door naar [naam 12] . 



Op 27 april 2020 hebben [naam 12] en [naam 2] contact over de aan te leveren base. Op basis van informatie die hij van [naam 6] ontvangt geeft [naam 2] door dat er 17 geleverd kan worden. Op zijn beurt laat [naam 12] weten dat alles is verkocht.



Op 28 april 2020 hebben [naam 2] en [naam 12] een discussie over de kwaliteit van de “app”. Daarnaast heeft [naam 12] ook direct contact met [naam 6] over het afleveren van kilo’s. Diezelfde dag heeft [naam 2] contact met [naam 3] over het maken van base. Daarnaast laat [naam 2] aan [naam 3] zien hoe de pegels worden en [naam 3] reageert hierop dat ze er mooi uitzien. Later die dag vraagt [naam 6] in opdracht van [naam 2] bij [naam 33] na hoe de base was. [naam 6] meldt vervolgens aan [naam 2] dat [naam 33] heeft doorgegeven dat de base niet goed is.



Geven vraagt op 29 april 2020 aan [naam 2] of de base die in Limburg was gemaakt goed was. [naam 2] geeft de feedback op de kwaliteit van de olie vervolgens door aan [naam 3] . Later die dag geeft [naam 2] aan [naam 6] de opdracht om vacuüm naar de koks te brengen en “pap” op te halen bij [gebruikersnaam 5] . [naam 6] benoemt dat hij dit met de bus zal doen omdat de IBC niet in de Polo past.



Op 30 april 2020 geeft [naam 6] door dat er problemen zijn met de filters. Hierdoor stonk het in de omgeving van het lab. [naam 2] geeft aan [naam 6] door hoe ze dit ter plaatse kunnen oplossen. 



Ook op 1 mei 2020 en 3 mei 2020 is er contact tussen [naam 2]  [naam 12] en [naam 3] over “app” grondstoffen en base. 



Zoals eerder gemeld is op 8 mei 2020 het lab in Drempt ontdekt. In het laboratorium is een schrijfblok gevonden. Opvallend is dat twee notities uit dit schrijfblok op 11 mei 2020 via EncroChat door [naam 6] aan [naam 2] worden verstuurd.



Daarnaast hebben enkele verdachten in gesprekken gereageerd op de inval in Drempt. Op 9 mei 2020 spreekt [naam 3] met [verdachte] bij [naam bedrijf] . Zij bespreken de informatie van [media 2] over de inval in het lab en bekijken een filmpje hiervan. Later die dag bespreekt [verdachte] de inval ook met [naam 35] . Hierbij zegt [verdachte] dat het lab van [naam 3] is. Later die dag zegt [verdachte] dat hij vermoedt dat ze snel bij hem uit zullen komen. Op 11 mei 2020 spreekt ook [naam 1] over de inval. Hij benoemt hierbij dat de [partner 1] waar hij voor werkte zijn gepakt. 



Ook moeten er na de inval dingen worden geregeld. Zo vraagt [naam 2] op 12 mei 2020 aan [naam 6] om even niet met de Polo bij hem te komen. Verder zegt hij toe een advocaat voor [naam 6] te regelen als er iets gebeurt. In een gesprek later die dag bevestigt ook [naam 11] dat er wordt gezocht naar de blauwe Polo. Later die dag vraagt [naam 12] aan [naam 2] om [naam 36] te zeggen dat hij de auto zo snel mogelijk weg moet doen. [naam 2] heeft hierover op zijn beurt weer contact met [naam 3] en zij komen tot de conclusie dat [naam 6] moet vluchten. 




4.3.2.11.2 Beoordeling
Uit de bewijsmiddelen volgt dat verdachte een opdracht heeft gekregen voor het maken van een reactieketel. Hoewel niet is gezien dat de ketel is geleverd blijkt uit de gebeurtenissen op 9 maart 2020 dat deze ketel ook daadwerkelijk is gemaakt en geleverd. Dezelfde klant bestelde immers nog een ketel omdat de eerste ketel goed is bevallen. Dit is alleen mogelijk als de ketel ook daadwerkelijk is geleverd. De rechtbank houdt het ervoor dat ook de tweede ketel is gemaakt en geleverd ook al is dit niet waargenomen op de camerabeelden of bij observaties. Uit de OVC-gesprekken en tapgesprekken volgt immers niet dat de bestelling zou zijn geannuleerd dan wel dat de productie en levering om andere redenen niet is doorgegaan. 



Uit het dossier blijkt dat de ketels werden gemaakt voor de samenwerking tussen [naam 3]  [naam 2] en de [partner 1] en dat deze bedoeld waren voor een drugslab. Uit het dossier volgt dat bij het lab in Drempt [partner 1] waren betrokken. De rechtbank is niet gebleken dat [naam 3] en [naam 2] samenwerken met andere [partner 1] dan de personen die betrokken zijn bij het lab in Drempt. Uit het dossier volgt echter dat er twee labs waren namelijk “ [plaats 4] ” en “ [plaats 4] ”. Op grond van het dossier kan de rechtbank niet vaststellen voor welk lab de ketels waren bedoeld en in welk lab zij zijn gebruikt. 


4.3.2.11.3 Voorbereidingshandelingen
Uit de inhoud van de OVC-gesprekken blijkt dat  de door verdachte en [naam 1] gemaakte ketels bestemd en bedoeld waren om te worden gebruikt in een drugslab gericht op de uiteindelijke productie van metamfetamine. De rechtbank leidt dit af uit het feit dat bij Jerbri is gesproken over b-olie waarvan de rechtbank eerder heeft aangenomen dat met “b” BMK wordt bedoeld een precursor voor het maken van metamfetamine. Het produceren en leveren van deze hardware kan dan ook worden aangemerkt als het plegen van voorbereidingshandelingen gericht op de productie van metamfetamine. Verdachte was hiervan ook op de hoogte nu het gesprek over b-olie in zijn bijzijn heeft plaatsgevonden. Sterker nog verdachte heeft zelfs actief meegedacht over de specificaties van de ketels met het oog op dit doel. Dat de uitspraken van verdachte aangemerkt moeten worden als grootspraak zoals de verdediging heeft betoogd volgt de rechtbank niet. Verdachte heeft dan ook opzet gehad op het plegen van dit feit. 


4.3.2.11.4 Medeplegen

De rechtbank is van oordeel dat er sprake was van een nauwe en bewuste samenwerking tussen [verdachte] en [naam 1] . Nadat [naam 3] op 26 februari 2020 aan [verdachte] de opdracht voor het maken van een ketel voor de [partner 1] heeft gegeven heeft [verdachte] [naam 1] ingeschakeld voor de laswerkzaamheden. Hierbij heeft verdachte de specificaties voor de te maken ketel doorgegeven aan [naam 1] . Ditzelfde gebeurde bij de tweede opdracht op 9 maart 2020. In die zin kan [naam 1] worden aangemerkt als de onderaannemer van het werk dat door is aangenomen. Gelet op de manier waarop verdachte en [naam 1] samenwerken bij de productie van de ketel is de rechtbank van oordeel dat er sprake is van medeplegen met [naam 1]  maar ook met [naam 3] die hem de opdracht gaf. 




4.3.2.11.5 Periode 
De rechtbank stelt vast dat verdachte op 26 februari 2020 de opdracht tot het maken van een reactieketel heeft geaccepteerd en dat de ketel nog voor 9 maart 2020 is geleverd. Zoals de rechtbank eerder heeft overwogen is de levering van de tweede ketel niet waargenomen en kunnen de ketels niet aan het lab in Drempt worden gekoppeld. Gelet echter op de zeer korte levertijd van de eerste ketel en gezien het feit dat in geen enkel OVC-gesprek of tapgesprek wordt gesproken over een late levering of het uitblijven ervan gaat de rechtbank er vanuit dat ook deze ketel binnen afzienbare termijn na het plaatsen van de bestelling op 9 maart 2020 is gemaakt en geleverd. Om deze reden acht de rechtbank de gehele tenlastegelegde periode wettig en overtuigend bewezen. 




4.3.2.11.6 Conclusie

Alles overwegende acht de rechtbank het medeplegen van voorbereidingshandelingen voor de productie van metamfetamine en alle daaruit volgende handelingen wettig en overtuigend bewezen. 




4.4


De bewezenverklaring

De rechtbank acht wettig en overtuigend bewezen dat verdachte 




02-245493-20 
1. in de periode van 12 maart 2020 tot en met 31 maart 2020 te Tilburgtezamen en in vereniging met anderen 



om een feit bedoeld in het vierde of vijfde lid van artikel 10 van de Opiumwet (te weten het opzettelijk bereiden bewerken verwerken verkopen afleveren verstrekken vervoeren vervaardigen en/of binnen en/of buiten het grondgebied van Nederland brengen van één of meer hoeveelheden van  materialen bevattende amfetamine en/of metamfetamine zijnde middelen als vermeld op de bij de Opiumwet behorende lijst I voor te bereiden en/of te bevorderen 


- anderen middelen tot het plegen van die feiten heeft verschaft en- voorwerpen voorhanden heeft gehad waarvan hij en zijn mededaders wisten dat die bestemd waren tot het plegen van die feiten
immers hebben hij en één van zijn mededaders opzettelijk daartoe

- een smeltbak en - meerdere koelers


ten behoeve van de productie van precursoren gebouwd en verkocht en afgeleverd en voorhanden gehad;

2. in de periode van 26 maart 2020 tot en met 9 april 2020 te Tilburg tezamen en in vereniging met anderen 


om een feit bedoeld in het vierde of vijfde lid van artikel 10 van de Opiumwet (te weten het opzettelijk bereiden bewerken verwerken verkopen afleveren verstrekken vervoeren vervaardigen en/of binnen en/of buiten het grondgebied van Nederland brengen van één of meer hoeveelheden van een materiaal bevattende amfetamine zijnde een middel als vermeld op de bij de Opiumwet behorende lijst I voor te bereiden en/of te bevorderen 


- anderen middelen tot het plegen van die feiten heeft verschaft en - één voorwerp voorhanden heeft gehad waarvan hij en zijn mededaders wisten dat dat voorwerp bestemd was tot het plegen van die feiten


immers hebben hij en één van zijn mededaders opzettelijk daartoe


- een koeler

ten behoeve van de productie van synthetische drugs gebouwd en verkocht en afgeleverd en
hebben hij en zijn mededaders opzettelijk daartoe 


- een koeler


ten behoeve van de productie van synthetische drugs voorhanden gehad;


3.in de periode van 31 maart 2020 tot en met 30 april 2020 te Tilburg tezamen en in vereniging met anderen 

om een feit bedoeld in het vierde of vijfde lid van artikel 10 van de Opiumwet (te weten het opzettelijk bereiden bewerken verwerken verkopen afleveren verstrekken vervoeren vervaardigen en/of binnen en/of buiten het grondgebied van Nederland brengen van één of meer hoeveelheden van materialen bevattende amfetamine en/of metamfetamine zijnde middelen als vermeld op de bij de Opiumwet behorende lijst I voor te bereiden en/of te bevorderen 

- zich en meer anderen middelen tot het plegen van die feiten heeft verschaft en- voorwerpen voorhanden heeft gehad waarvan hij en zijn mededaders wisten dat die bestemd waren tot het plegen van die feiten


immers hebben hij en zijn mededader opzettelijk daartoe


- een smeltbak 


ten behoeve van de productie van precursoren gebouwd en aangepast en verkocht en afgeleverd en voorhanden gehad en



heeft hij opzettelijk daartoe

- een koeler


ten behoeve van de productie van precursoren gebouwd en afgeleverd die hij en zijn mededaders voorhanden hebben gehad;4. in de periode van 28 april 2020 tot en met 29 mei 2020 te Tilburg tezamen en in vereniging met anderen 



om een feit bedoeld in het vierde of vijfde lid van artikel 10 van de Opiumwet (te weten het opzettelijk bereiden bewerken verwerken verkopen afleveren verstrekken vervoeren vervaardigen en/of binnen en/of buiten het grondgebied van Nederland brengen van één of meer hoeveelheden van materialen bevattende amfetamine en/of metamfetamine zijnde middelen als vermeld op de bij de Opiumwet behorende lijst I voor te bereiden en/of te bevorderen 


- anderen middelen tot het plegen van die feiten heeft verschaft en - voorwerpen voorhanden heeft gehad waarvan hij en zijn mededaders wisten dat die bestemd waren tot het plegen van die feiten


immers hebben hij en één van zijn mededaders opzettelijk daartoe


- een ketel en- een roermotor


ten behoeve van de productie van precursoren gebouwd en/of aangepast en verkocht en afgeleverd en



hebben hij en zijn mededaders opzettelijk daartoe

- een ketel en- een roermotor
voorhanden gehad;
5. in de periode van 29 april 2020 tot en met 15 mei 2020 te Tilburg tezamen en in vereniging met anderen 


om een feit bedoeld in het vierde of vijfde lid van artikel 10 van de Opiumwet (te weten het opzettelijk bereiden bewerken verwerken verkopen afleveren verstrekken vervoeren vervaardigen en/of binnen en/of buiten het grondgebied van Nederland brengen van één of meer hoeveelheden van een materiaal bevattende amfetamine zijnde een middel als vermeld op de bij de Opiumwet behorende lijst I voor te bereiden en/of te bevorderen 

- zich en anderen middelen tot het plegen van die feiten heeft verschaft en - voorwerpen voorhanden heeft gehad waarvan hij en zijn mededaders wisten dat die bestemd waren tot het plegen van die feiten


immers hebben hij en één van zijn mededaders opzettelijk daartoe


- ketels 
ten behoeve van de productie van precursoren en/of synthetische drugs verbouwd en verkocht en afgeleverd en


hebben hij en zijn mededaders opzettelijk daartoe die ketels voorhanden gehad;


6 subsidiair. in de periode van 2 juni 2020 tot en met 10 juli 2020 te Tilburg en/of Kapel Avezaath (Tiel) en/of Nieuwegein en/of een of meer andere plaatsen in Nederland tezamen en in vereniging met anderen 


om een feit bedoeld in het vierde of vijfde lid van artikel 10 van de Opiumwet (te weten het opzettelijk verkopen afleveren verstrekken vervoeren en/of buiten het grondgebied van Nederland brengen van één hoeveelheid van een materiaal bevattende MDMA zijnde een middel als vermeld op de bij de Opiumwet behorende lijst I voor te bereiden en/of te bevorderen 


- zich en anderen middelen tot het plegen van die feiten heeft verschaft en- voorwerpen en stoffen voorhanden heeft gehad waarvan hij en zijn mededaders wisten dat die bestemd waren tot het plegen van die feitenimmers hebben hij en/of één of meer van zijn mededaders opzettelijk daartoe:- pillen vervaardigd en/of vervoerd en/of laten vervoeren naar Kapel Avezaath (Tiel) voor de tijdelijke opslag;- aluminium bakken gemaakt om de pillen ten behoeve van het transport in op te bergen;- vrachtwagens en koeltrailers gekocht;- een stashplaats in voornoemde koeltrailers laten maken;- vrachtwagens en koeltrailers gestald in Kapel Avezaath (Tiel);- aluminium bakken met pillen gevuld;
7. in de periode van 25 juli 2020 tot en met 23 september 2020 te Tilburg tezamen en in vereniging met een ander


om een feit bedoeld in het vierde of vijfde lid van artikel 10 van de Opiumwet (te weten het opzettelijk bereiden bewerken verwerken verkopen afleveren verstrekken vervoeren vervaardigen en/of binnen en/of buiten het grondgebied van Nederland brengen van één of meer hoeveelheden van materialen bevattende amfetamine en/of metamfetamine zijnde middelen als vermeld op de bij de Opiumwet behorende lijst I voor te bereiden en/of te bevorderen 


- anderen middelen tot het plegen van die feiten heeft verschaft en- voorwerpen voorhanden heeft gehad waarvan hij en zijn mededaders wisten dat die bestemd waren tot het plegen van die feiten


immers hebben hij en zijn mededader opzettelijk daartoe


- een smeltbak en- een stoomset


ten behoeve van de productie van precursoren gebouwd en verkocht en afgeleverd en voorhanden gehad;

02-131637-21


1.  
in de periode van 26 februari 2020 tot en met 8 mei 2020 te Tilburg tezamen en in vereniging met anderen 


om een feit bedoeld in het vierde of vijfde lid van artikel 10 van de Opiumwet (te 
weten het opzettelijk bereiden bewerken verwerken verkopen afleveren verstrekken vervoeren vervaardigen en/of binnen en/of buiten het grondgebied van Nederland brengen van hoeveelheden van een materiaal bevattende metamfetamine zijnde een middel als vermeld op de bij de Opiumwet behorende lijst I voor te bereiden en/of te bevorderen 


- anderen middelen tot het plegen van die feiten heeft verschaft en 
- voorwerpen voorhanden heeft gehad waarvan hij en zijn mededaders wisten dat die bestemd waren tot het plegen van die feiten 


immers hebben hij en één van zijn mededaders opzettelijk daartoe 


- reactieketels 


ten behoeve van de productie van synthetische drugs gebouwd en verkocht en afgeleverd en voorhanden gehad. 



Voor zover er in de tenlastelegging kennelijke taal- en/of schrijffouten voorkomen zijn die fouten in de bewezenverklaring verbeterd. Verdachte is daardoor niet in zijn verdediging geschaad.



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid
Er zijn geen feiten of omstandigheden aannemelijk geworden die de strafbaarheid van de feiten uitsluiten. Dit levert de in de beslissing genoemde strafbare feiten op.


Verdachte is strafbaar omdat niet is gebleken van een omstandigheid die zijn strafbaarheid uitsluit.





6De strafoplegging

6.1


De vordering van de officier van justitie

De officier van justitie vordert aan verdachte op te leggen een gevangenisstraf voor de duur van 7 jaren en 11 maanden met aftrek van het voorarrest en een geldboete ter hoogte van € 50.000- bij niet betalen te vervangen door een hechtenis voor de duur van 1 jaar.



6.2


Het standpunt van de verdediging

De verdediging verzoekt bij een bewezenverklaring rekening te houden met de persoonlijke omstandigheden van verdachte. Hierbij is het gepast niet de maximale gevangenisstraf op te leggen maar een straf die in verhouding staat tot de eerdere veroordeling van verdachte. Daarnaast verzoekt de verdediging geen geldboete op te leggen. 



6.3


Het oordeel van de rechtbank

Verdachte wordt veroordeeld voor het medeplegen van het zevenmaal voorbereiden van de productie van synthetische drugs en het medeplegen van éénmaal de voorbereiding van de uitvoer van xtc-pillen. Naar eigen zeggen was hij de leverancier van de hardware voor een groot aantal labs in Nederland en België. Dit is ook terug te zien in de levendige handel in hardware voor drugslabs vanuit het bedrijf van verdachte en daaraan gelieerde locaties. Verschillende organisaties wisten verdachte te vinden voor de aankoop van de hardware voor hun labs. Uit de gesprekken die zij voerden blijkt ook dat verdachte actief met hen meedacht over technische aspecten. Zijn klanten waardeerden dit ook. Immers wanneer hun hardware in beslag werd genomen door de politie kwamen zij kort daarna weer terug bij verdachte voor een nieuwe bestelling. Hieruit volgt dat verdachte een onmisbare schakel was bij het in stand houden van de productie van synthetische drugs in vele labs. Daarnaast waren de bakjes die hij produceerde noodzakelijk voor het geplande transport van xtc-pillen naar Togo (Afrika). Zijn werk werd door de betrokkenen bovendien dusdanig gewaardeerd dat hij gevraagd werd mee te investeren in dit transport. 



De hardware die door verdachte is gemaakt was bedoeld en geschikt voor de productie van amfetamine en metamfetamine. In de door verdachte gemaakte bakjes zouden xtc-pillen worden vervoerd. De aangetroffen xtc-pillen bevatten MDMA. Het is een feit van algemene bekendheid dat amfetamine en MDMA stoffen zijn die schadelijk zijn voor de volksgezondheid en die het waarnemingsvermogen van de gebruikers veranderen. Frequent gebruik van deze middelen brengt de nodige lichamelijke en psychische problemen met zich. Echter nog gevaarlijker is de drug metamfetamine. Metamfetamine is vanaf het eerste gebruik direct verslavend. Gebruikers gaan snel steeds meer gebruiken om de euforische effecten van de metamfetamine te kunnen blijven voelen. Het gebruik brengt enorme gezondheidsrisico’s met zich. Niet alleen is er zichtbare lichamelijke schade door bijvoorbeeld huid- en gebitsproblemen veelvuldig gebruik kan ook zorgen voor forse psychische klachten. Bij langdurig gebruik kan metamfetamine bovendien dodelijk zijn. De effecten van metamfetamine zijn dan ook verwoestend te noemen. 



Daarnaast heeft de productie van synthetische drugs ook negatieve gevolgen voor niet-gebruikers. Productie van synthetische drugs vindt in Nederland op grote schaal plaats. Een groot deel van deze drugs is bestemd voor de internationale markt. Hierdoor krijgt Nederland inmiddels een dubieuze status als narcostaat. De handel in synthetische drugs is zeer lucratief en hierdoor is er concurrentie tussen verschillende producerende partijen. Vaak gaan de productie en verkoop van verdovende middelen gepaard met ernstige vormen van georganiseerde criminaliteit waarbij het gebruik van geweld in veel gevallen niet wordt geschuwd. Daarnaast zorgt het afval uit de productie van synthetische drugs met enige regelmaat voor grote milieuschade wanneer het in de natuur wordt geloosd of wanneer de productie zelfs in een natuurgebied plaatsvindt. Verdachte heeft zich om al deze gevolgen niet bekommerd. Met zijn handelen heeft hij willens en wetens bijgedragen aan het in stand houden van de productie van harddrugs en de (internationale) drugshandel. Met het treffen van de voorbereidingshandelingen staat hij aan het begin van de keten van diverse vormen van criminaliteit. 



Bij de bepaling van de strafmaat houdt de rechtbank rekening met de categorisering in de Richtlijn voor strafvordering voorbereiding/bevordering synthetische drugs (hierna te noemen: de richtlijn) voor wat betreft de aard van de locatie en de rol van de betrokkene de LOVS-oriëntatiepunten en de straffen die in soortgelijke zaken zijn opgelegd. Doorgaans worden in soortgelijke zaken forse onvoorwaardelijke gevangenisstraffen opgelegd om de ernst van deze feiten te benadrukken maar ook om anderen af te schrikken zodat zij zich niet inlaten met de productie van synthetische drugs. Binnen de categorieën van de richtlijn sluit de rol van verdachte als metaalbewerker het meest aan bij die van uitvoerder. De rechtbank weegt echter ten nadele van verdachte mee dat verdachte bovenop zijn rol als uitvoerder ook innovatief heeft gewerkt aan het ontwikkelen en produceren van nieuwe hardware om de productie van synthetische drugs te vergemakkelijken dat hij verschillende organisaties die zich met de productie bezig hielden actief heeft geïnformeerd over de verschillende mogelijkheden waardoor hij dus ook een adviserende functie heeft gehad. Daarnaast was hij kennelijk een dusdanig onmisbare spil dat hij werd gevraagd als investeerder. Hiermee overstijgt hij de rol van de “normale” uitvoerder en kan hij aangemerkt worden als een belangrijke uitvoerder. Dat verdachte niet daadwerkelijk zelf drugs heeft geproduceerd in een lab doet hier niets aan af. 



De rechtbank neemt het verdachte kwalijk dat hij keer op keer welbewust de keuze heeft gemaakt producenten van drugs te voorzien van hardware. Dit ondanks zijn eerdere veroordeling voor soortgelijke feiten en de voorwaardelijke straf die boven zijn hoofd hing. Weliswaar liep de proeftijd hiervan nog niet maar verdachte was een gewaarschuwd man. Verdachte heeft zich daar kennelijk weinig van aangetrokken. Uit de gesprekken in zijn kantoor blijkt dat verdachte ervan doordrongen was dat hij verkeerd bezig was. Echter daaruit blijkt ook de trots voor zijn innovatieve werk en de jarenlange ervaring die hij op dit gebied had. Tekenend is hierbij zijn opmerking op 12 maart 2020:  “Ik zeg die zaak waarvoor ik 2 jaar heb gehad. Ik zeg: Ik ga gewoon door.” Dat verdachte ook daadwerkelijk en veelvuldig doorgaat blijkt niet alleen uit de bewezen feiten maar ook het feit dat ook op andere voorwerpen sporen zijn aangetroffen die erop wijzen dat verdachte de desbetreffende hardware heeft gemaakt. Onder deze omstandigheden is een forse onvoorwaardelijke gevangenisstraf noodzakelijk om ervoor te zorgen dat verdachte stopt. 



De rechtbank heeft kennis genomen van de persoonlijke omstandigheden van verdachte.  Hoewel de rechtbank niet vast kan stellen dat er een verband is tussen het alcoholgebruik van verdachte en onderhavige feiten is zij van oordeel dat het positief is dat verdachte inmiddels is gestopt met het gebruik van alcohol. De rechtbank begrijpt dat de voorlopige hechtenis volgend op onderhavige feiten grote gevolgen heeft gehad voor verdachte. Verdachte is hierdoor zijn bedrijf kwijtgeraakt en er zijn problemen ontstaan binnen zijn gezin. De rechtbank is echter van oordeel dat verdachte deze gevolgen kennelijk op de koop toe heeft genomen door zich bewust in te laten met deze strafbare feiten. De rechtbank ziet dan ook geen aanleiding om de op te leggen straf te matigen. 



De officieren van justitie hebben tevens gevorderd een forse geldboete aan verdachte op te leggen. De rechtbank stelt vast dat er een ontnemingsprocedure tegen verdachte aanhangig is gemaakt. Binnen deze procedure is gevorderd een groot bedrag aan wederrechtelijk verkregen voordeel te ontnemen. Bovendien zal verdachte ook financieel getroffen worden door de hierna te nemen beslagbeslissingen. De rechtbank ziet niet welk doel een forse geldboete naast de op te leggen onvoorwaardelijke gevangenisstraf in onderhavige zaak zou kunnen dienen. Zij zal dan ook aan verdachte geen geldboete opleggen.



Alles afwegende is de rechtbank van oordeel dat een gevangenisstraf voor de duur van 5 jaren noodzakelijk is. De rechtbank ziet geen ruimte voor een andere of lichtere sanctie. De rechtbank bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf.



Tenuitvoerlegging van de op te leggen gevangenisstraf zal volledig plaatsvinden binnen de penitentiaire inrichting tot het moment dat aan de verdachte voorwaardelijke invrijheidstelling wordt verleend als bedoeld in artikel 6:2:10 van het Wetboek van Strafvordering.



De rechtbank stelt vast dat de voorlopige hechtenis van verdachte is geschorst tot het moment van de einduitspraak in eerste aanleg De verdediging heeft verzocht deze schorsing ook na de einduitspraak in eerste aanleg voort te laten duren. Hieruit begrijpt de rechtbank dat de verdediging een verzoek doet om de voorlopige hechtenis opnieuw te schorsen.. De rechtbank ziet daarvoor geen aanleiding gezien de aard en duur van de straf die aan de verdachte zal worden opgelegd. Het verzoek wordt dan ook afgewezen.






7Het beslag

7.1


De verbeurdverklaring

De hierna in de beslissing onder verbeurdverklaring genoemde inbeslaggenomen voorwerpen zijn vatbaar voor verbeurdverklaring. Immers is gebleken dat de voorwerpen gebruikt zijn bij de productie van verschillende soorten hardware. Deze hardware kon gebruikt worden dan wel werd gebruikt bij de productie van (de precursoren voor) synthetische drugs. Een deel van de bewezenverklaarde feiten is begaan met behulp van de inbeslaggenomen gereedschappen. De rechtbank zal daarom de in de beslissing genoemde voorwerpen verbeurd verklaren.



7.2


De teruggave aan verdachte

De rechtbank zal de teruggave gelasten van de hierna in de beslissing genoemde inbeslaggenomen voorwerpen aan verdachte.



De rechtbank stelt vast dat uit het procesdossier is niet gebleken dat deze inbeslaggenomen gereedschappen zijn gebruikt voor het plegen van de bewezenverklaarde feiten. Met betrekking tot de inbeslaggenomen horloges heeft de rechtbank op basis van het dossier bovendien niet vast kunnen stellen dat zij zijn nagemaakt. De rechtbank is van oordeel dat de gereedschappen en de horloges om die reden niet vatbaar zijn voor verbeurdverklaring of onttrekking aan het verkeer. 



Deze voorwerpen zijn onder verdachte in beslag genomen en moeten daarom ook aan verdachte worden teruggegeven.






8De vordering tot tenuitvoerlegging
De officier van justitie heeft gevorderd dat de voorwaardelijke gevangenisstraf voor de duur van 12 maanden die aan verdachte is opgelegd in de zaak met parketnummer 01-993343-16 ten uitvoer zal worden gelegd. Deze voorwaardelijke straf is opgelegd bij vonnis van de rechtbank Oost-Brabant van 28 januari 2020.  


De rechtbank stelt vast dat voornoemd vonnis op 6 januari 2021 onherroepelijk is geworden. De proeftijd van de voorwaardelijke straf is ook op deze datum gestart. De rechtbank constateert daarmee dat alle bewezenverklaarde feiten zijn gepleegd voor de ingangsdatum van de proeftijd. Hierdoor is geen sprake van nieuwe feiten die zijn gepleegd gedurende de proeftijd. Om die reden zal de rechtbank de officieren van justitie niet-ontvankelijk verklaren in hun vordering tot tenuitvoerlegging van voornoemde voorwaardelijke straf. 





9De wettelijke voorschriften
De beslissing berust op de artikelen 33 33a 47 57 en 63 van het Wetboek van Strafrecht en artikel 10a van de Opiumwet zoals deze artikelen luidden ten tijde van het bewezenverklaarde.




10De beslissing
De rechtbank:



Vrijspraak


- spreekt verdachte vrij van het primair bij feit 6 onder 02-245533-20 tenlastegelegde feit;



Bewezenverklaring


- verklaart het tenlastegelegde bewezen zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 




Strafbaarheid


- verklaart dat het bewezenverklaarde de volgende strafbare feiten oplevert:


onder parketnummer 02-245493-20 feiten 1 tot en met 5 en 7 en onder parketnummer 02-131637-21:

medeplegen van om een feit bedoeld in het vierde en vijfde lid van artikel 10 van de Opiumwet voor te bereiden of te bevorderen een ander middelen tot het plegen van dat feit te verschaffen en voorwerpen voorhanden hebben waarvan hij weet dat zij bestemd zijn tot het plegen van dat feit;

onder parketnummer 02-245493-20 feit 6 subsidiair:

medeplegen van om een feit bedoeld in het vierde en vijfde lid van artikel 10 van de Opiumwet voor te bereiden of te bevorderen een ander middelen tot het plegen van dat feit verschaffen en voorwerpen en stoffen voorhanden hebben waarvan hij weet dat zij bestemd zijn tot het plegen van dat feit;


- verklaart verdachte strafbaar;



Strafoplegging


- veroordeelt verdachte tot een gevangenisstraf van 5 jaren;

- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;



Beslag


Verbeurdverklaring


- verklaart verbeurd de inbeslaggenomen voorwerpen te weten:

* 1 STK gereedschap (Stansmachine CNC Safan) met goednummer 625370;
* 1 STK gereedschap (zetbak met zetijzers Safan) met goednummer 625371;
* 1 STK gereedschap (kabelschoentang + kabelschoentjes) met goednummer 625379;




Teruggave


- gelast de teruggave aan verdachte van de inbeslaggenomen voorwerpen te weten:

* 1 STK gereedschap (wals wit) met goednummer 625368;
* 1 STK gereedschap met goednummer 625369;
* 1 STK gereedschap (slagschaar Safan) met goednummer 625372;
* 1 STK gereedschap (Invertig) met goednummer 625373;
* 1 STK gereedschap (Invertig) met goednummer 625374;
* 1 STK gereedschap (REHM) met goednummer 625375;* 1 STK gereedschap (Syneric/182) met goednummer 625376;
* 1 STK gereedschap (REHN/Megapulse) met goednummer 625377;
* 2 STK gereedschap (flenzen geknabbeld) met goednummer 625378;
* 6 STK gereedschap (metalen strips afgevormd Safan Mshare) met goednummer 625380;
* 12 STK gereedschap (griptangen 9 stuks en waterpomptangen 3 stuks) met goednummer 625381;* 7 STK gereedschap (proefstrips RVS) met goednummer 625382;
* 1 STK gereedschap (kloppenbodem met diameter 80 cm) met goednummer 625383;
* 1 STK horloge ( [serienummer] met zwarte wijzerplaat Goud merk: Audemars Piguet) met goednummer 624752;
* 1 STK horloge (rose goud merk: Royal Oak) met goednummer 624802;






Vordering tenuitvoerlegging


- verklaart de officieren van justitie niet-ontvankelijk in hun vordering tot tenuitvoerlegging in de zaak onder parketnummer 01-993343-16;



Voorlopige hechtenis
- wijst het verzoek tot schorsing van de voorlopige hechtenis af.



Dit vonnis is gewezen door mr. D. van Kralingen voorzitter mr. R.J.H. Goossens en 
mr. E.G.F. Vliegenberg rechters in tegenwoordigheid van mr. J. van Eekelen griffier en is uitgesproken ter openbare zitting op 10 juni 2022.




