

RECHTBANK OVERIJSSEL
Team Strafrecht 
Meervoudige kamer


Zittingsplaats Zwolle



Parketnummers: 08/963589-20 en 08/963634-20 (gev. ttz.) (P)
Datum vonnis: 15 maart 2022 





Vonnis op tegenspraak in de zaak van de officier van justitie tegen:






          [verdachte]
        
geboren op [geboortedatum] 1983 in [geboorteplaats] 
wonende te [adres 1] 
nu verblijvende in de Penitentiaire Inrichting Lelystad.






1Het onderzoek op de terechtzitting


Dit vonnis is gewezen naar aanleiding van het onderzoek op de openbare terechtzittingen van 16 maart 2021 1 juni 2021 13 juli 2021 20 juli 2021 5 oktober 2021 7 december 2021 en 1 maart 2022.



De rechtbank heeft kennis genomen van de vordering van de officier van justitie mr. C. Hofstee en van wat door verdachte en zijn raadsman mr. M.E. van der Werf advocaat te Amsterdam naar voren is gebracht.





2De tenlastelegging


De verdenking komt er kort en zakelijk weergegeven op neer dat verdachte zich schuldig heeft gemaakt aan: 



08/963589-20 

feit 1: (medeplegen van) het opzettelijk exporteren vervoeren of aanwezig hebben van 48 kilo amfetamine (speed); 

feit 2: (medeplegen van) het opzettelijk exporteren vervoeren of aanwezig hebben van 10 kilo cocaïne;

feit 3: (medeplegen van) poging tot afpersing;



08/963634-20 

feit 1: (medeplegen van) voortzetting van de werkzaamheid van een verboden organisatie;

feit 2: (medeplegen van) mishandeling met (zwaar) lichamelijk letsel tot gevolg.




Voluit luidt de tenlastelegging aan verdachte dat:




08/963589-20 

1.
hij op een of meerdere tijdstip(pen) gelegen in of omstreeks de periode van 3 
april 2020 tot en met 16 april 2020 te Gameren en/of Ede en/of Borculo 
en/althans (elders) in Nederland en/of in Zweden tezamen en in vereniging met 
(een) ander(en) althans alleen - opzettelijk buiten het grondgebied van Nederland heeft/hebben gebracht (als bedoeld in artikel 1 lid 5 van de Opiumwet) en/of - opzettelijk heeft/hebben verwerkt en/of verkocht en/of afgeleverd en/of verstrekt en/of vervoerd en/of (in elk geval) opzettelijk aanwezig heeft gehad ongeveer 48 kilo althans een (zeer grote) hoeveelheid van een materiaal bevattende amfetamine (speed) zijnde amfetamine een middel als bedoeld in de bij de Opiumwet behorende lijst I dan wel aangewezen krachtens het vijfde lid van artikel 3a van die wet; 



2.
hij op een of meerdere tijdstip(pen) gelegen in of omstreeks de periode van 9 
juni 2020 tot en met 12 juni 2020 te Gameren en/of Roelofarendsveen 
en/althans (elders) in Nederland en/of in Engeland tezamen en in vereniging 
met (een) ander(en) althans alleen - opzettelijk buiten het grondgebied van Nederland heeft/hebben gebracht (als bedoeld in artikel 1 lid 5 van de Opiumwet) en/of - opzettelijk heeft/hebben verwerkt en/of verkocht en/of afgeleverd en/of verstrekt en/of vervoerd en/of (in elk geval) opzettelijk aanwezig heeft gehad ongeveer 10 kilo althans een (grote) hoeveelheid van een materiaal bevattende cocaïne zijnde cocaïne een middel als bedoeld in de bij de Opiumwet behorende lijst I dan wel aangewezen krachtens het vijfde lid van artikel 3a van die wet; 



3.
hij op een of meer tijdstip(pen) in of omstreeks de periode van 1 juni 2020 tot en met 22 juli 2020 te Laren in de gemeente Lochem in elk geval in Nederland ter uitvoering van het door verdachte voorgenomen misdrijf om tezamen en in vereniging met een ander of anderen althans alleen met het oogmerk om zich en/of (een) ander(en) wederrechtelijk te bevoordelen door geweld en/of bedreiging met geweld [aangever 1] te dwingen tot de afgifte/betaling van EUR 500.000- in elk geval een hoeveelheid geld in elk geval van enig goed geheel of ten dele toebehorende aan [aangever 1]  in elk geval aan een ander of anderen dan aan verdachte en/of zijn mededader(s) welk geweld en/of welke bedreiging met geweld bestond(en) uit: 
-het creëren van een dreigende/intimiderende situatie voor die [aangever 1] door (telkens) onaangekondigd naar de woning van die [aangever 1] te gaan en/of 
-(daarbij) die [aangever 1] mede te delen (zakelijk weergegeven) dat [aangever 1] erantwoordelijk is voor het kwijtraken van een lading coke en speed en/of tegen die [aangever 1] te zeggen dat hij EUR 500.000-- moet betalen en/of 
-op dreigende toon tegen die [aangever 1] te zeggen: "op een gegeven moment mag je me niet meer betalen" en/of "dikke kankerlijer kijk uit als je me niet meer mag betalen" en/of "of jij in de kist of ik in de kist" en/of "ze kunnen ons wel vastzetten maar dan komen we met 20 man terug" althans woorden van gelijke aard of strekking en/of 
-met zijn mededader(s) om die [aangever 1] te gaan staan en/of op dreigende/luide toon te zeggen: "Waar zijn de spullen" en/of 
-(daarbij) op de borst van die [aangever 1] te duwen en/of met de vuist uit te halen naar die [aangever 1] en/of die [aangever 1] meermalen te schoppen terwijl de uitvoering van dat voorgenomen misdrijf niet is voltooid.




08/963634-20 

1.
hij op een of meer tijdstip(pen) in of omstreeks de periode van 24 april 2020 tot en met  1 december 2020 te Gameren en/of Wijk en Aalburg en/of op de snelweg A59 (ter hoogte van ‘s-Hertogenbosch) en/of te Laren in de gemeente Lochem en/of te Breukelen althans in Nederland tezamen en in vereniging met een ander en/of anderen althans alleen heeft deelgenomen aan de voortzetting van de werkzaamheid van een organisatie die bij onherroepelijke rechterlijke beslissing van 24 april 2020 verboden is verklaard te weten [motorclub] ( [motorclub] ) immers heeft hij verdachte:
-op 19 mei 2020 te Wijk en Aalburg in full colors op een motorfiets gereden door een motorhesje te dragen voorzien van de tekst “ [motorclub] ” althans met de uiterlijke kenmerken van [motorclub]  en/of
-op 20 mei 2020 middels de Encrochat applicatie versleutelde berichten heeft verstuurd met betrekking tot het houden van een [motorclub] meeting in zijn woning en/of
-op 20 mei 2020 te Gameren op zijn woonadres een [motorclub] meeting heeft gehouden/georganiseerd waarbij (enkele van) de aanwezigen gekleed waren in full colors van [motorclub]  en/of
-op 25 mei 2020 te Laren (gedurende een bezoek aan [aangever 1] ) een T-shirt heeft gedragen met de uiterlijke kenmerken van [motorclub]  en/of 
-(samen met andere [motorclub] leden) de [motorclub] (mede) heeft opgericht en/of sinds de oprichting van de [motorclub] (in juni 2020) de rang en/of functie heeft van ‘sargento de armas’ (sergeant of arms) en/of lid is van het bestuur van [motorclub] en/of
-op 25 juni 2020 op de snelweg A59 een T-shirt en/of riem heeft gedragen met de uiterlijke kenmerken van [motorclub] en/of op een motorfiets heeft gereden voorzien van de tekst “ [motorclub] ” en/of het [motorclub] logo
en/of
-op 1 juli 2020 te Breukelen in een voertuig (een Mercedes Vito) een aantal kledingstukken met de uiterlijke kenmerken van [motorclub] voorhanden heeft gehad en/of
-op 1 december 2020 te Gameren een groot aantal kledingstukken met de uiterlijke kenmerken van [motorclub] voorhanden heeft gehad in diverse maatvoeringen (te weten T-shirts en/of sweaters en/of vesten en/of petten en/of patches en/of een motorhesje voorzien van de tekst “ [motorclub] ”) en/of in de achtertuin van zijn verdachtes woning een ruimte heeft ingericht met de uiterlijke kenmerken van een [motorclub] clubhonk;



2.
hij op of omstreeks 18 mei 2020 te Waardenburg gemeente West Betuwe (in de omgeving van de rivier De Waal) althans in Nederland tezamen en in vereniging met (een) ander(en) althans alleen opzettelijk mishandelend een persoon (te weten [aangever 2] )  (meermalen) op/tegen zijn oog in ieder geval in/tegen zijn gezicht heeft geslagen ten gevolge waarvan deze zwaar lichamelijk letsel (te weten letsel aan zijn oog waarvoor operatief ingrijpen noodzakelijk was) althans enig lichamelijk letsel heeft bekomen en/of pijn heeft ondervonden.





3De voorvragen


De rechtbank heeft vastgesteld dat de dagvaarding geldig is dat zij bevoegd is tot kennisneming van deze zaak dat de officier van justitie ontvankelijk is in de vervolging en dat er geen redenen zijn voor schorsing van de vervolging.





4De bewijsoverwegingen


4.1

Het standpunt van het Openbaar Ministerie



Het Openbaar Ministerie (hierna: OM) heeft zich -kort weergegeven- op het standpunt gesteld dat het verkrijgen verstrekken en verwerken van de Encrochat-data rechtmatig is gebeurd en dat deze tot het bewijs kunnen worden gebezigd en dat alle ten laste gelegde feiten wettig en overtuigend bewezen zijn. 




4.2

Het standpunt van de verdediging 



De verdediging stelt zich -kort weergegeven- allereerst op het standpunt dat met de interceptie en het gebruik van de Encrochat-data het OM heeft gehandeld in strijd met de artikelen 7 en 8 van het Handvest in het licht van artikel 11 daarvan van alle gebruikers van Encrochat. Er is sprake geweest van een bulkinterceptie waarbij alle data inclusief inhoudelijke communicatie van alle gebruikers algemeen en ongedifferentieerd is verzameld. Dit is onrechtmatig. De wijze waarop het OM dit heeft gedaan vormt ook een inbreuk op het recht op een eerlijk proces ingevolge artikel 6 eerste lid van het Verdrag  tot bescherming van de rechten van de mens en de fundamentele vrijheden (hierna: EVRM) van een ieder die door het gebruik van de Encrochat-data wordt verdacht van een strafbaar feit dus ook van verdachte. 
De raadsman stelt zich primair op het standpunt dat het onrechtmatige vergaren en gebruiken van de Encrochat-data dient te leiden tot bewijsuitsluiting subsidiair tot strafvermindering. Indien de rechtbank van oordeel is dat geen sprake is van strijd met het Handvest of het EVRM verzoekt de verdediging de rechtbank prejudiciële vragen te stellen. 



Daarnaast heeft de verdediging zaakinhoudelijke verweren gevoerd.
Primair stelt de verdediging zich op het standpunt dat niet bewezen kan worden dat verdachte de gebruiker is geweest van de pgp-adressen “ [account 1] ” en “ [account 2] ”. 
Subsidiair stelt de verdediging dat verdachte vrijgesproken dient te worden van de Opiumwetfeiten parketnummer 08/963589-20 feit 1 en 2. In beide zaken is niets in beslag genomen en de onderlinge chats zijn de enige aanwijzingen voor de inhoud van de transporten. Op grond daarvan kan niet worden vast gesteld dat het daadwerkelijk om amfetamine of cocaïne ging. Bovendien kan niet bewezen worden dat de drugs daadwerkelijk Nederland zijn uitgevoerd. 
Ten aanzien van parketnummer 08/963589-20 feit 3 de poging tot afpersing van [aangever 1]  heeft de verdediging aangevoerd dat de verklaringen van [aangever 1] van het bewijs dienen te worden uitgesloten. 
De verdediging heeft tot slot vrijspraak bepleit van feit 1 op de dagvaarding met parketnummer 08/963634-20 nu de lokale chapters van [motorclub] niet verboden zijn verklaard. Voor zover de rechtbank dit standpunt niet zou volgen r doet de verdediging tot slot een beroep op afwezigheid van alle schuld in verband met rechtsdwaling. 
Ten aanzien van feit 2 de mishandeling van [aangever 2]  stelt de verdediging zich op het standpunt dat medeplegen en zwaar lichamelijk letsel niet te bewijzen is. 




4.3

Het oordeel van de rechtbank



4.3.1

Inleiding



De rechtbank stelt voorop dat de Encrochat-data een bepalende rol hebben gespeeld in het onderzoek naar de verdachte. De verdediging heeft uitgebreid verweer gevoerd tegen het gebruik van deze berichten als bewijsmiddel. Alvorens inhoudelijk in te gaan op de aan verdachte ten laste gelegde feiten zal de rechtbank eerst in gaan op deze meer formeelrechtelijke kwestie en de technische juridische aspecten ervan (4.3.2).
Daarna zal de rechtbank in gaan op de concreet aan verdachte ten laste gelegde feiten (4.3.3).




4.3.2

De Encrochat-data




4.3.2.1 De feitelijke gang van zaken omtrent de Encrochat-data




Op 25 september 2017 werd door het OM een onderzoek (26Bismarck) opgestart naar het ‘georganiseerde verband Encrochat’. Telefoons van Encrochat werden door de politie in diverse strafrechtelijke onderzoeken aangetroffen en in beslag genomen bij personen die van ernstige strafbare feiten werden verdacht. De indruk ontstond daardoor dat deze telefoons vrijwel uitsluitend in het (georganiseerde) criminele circuit werden gebruikt. De gebruikers van deze Encrochat telefoons waren (doorgaans) onbekend. De onmogelijkheid om de telefoons te herleiden tot de persoon die de telefoon gebruikte zou volgens de politie maken dat deze dienst populair was binnen bepaalde typen van criminaliteit. De mogelijkheden van ‘burn time’ en ‘panic wipe’ maakten dat ook op het moment dat een dergelijke telefoon in beslag was genomen én forensisch kon worden ontsleuteld er zeer beperkt berichtenverkeer kon worden uitgelezen. 



In 2018 werd in Frankrijk door de Franse autoriteiten om vergelijkbare redenen een onderzoek opgestart naar het georganiseerd verband Encrochat. 



Op 30 januari 2020 heeft een Franse rechter in dat onderzoek op een aanvraag van het Franse Openbaar Ministerie van 29 januari 2020 de eerste toestemming gegeven om een interceptietool te installeren op een server in Roubaix welke server werd gelinkt aan het verband Encrochat. De Franse rechter heeft daarbij onder meer overwogen dat in verschillende onderzoeken naar georganiseerde misdaad in Frankrijk Encrochat telefoons zijn aangetroffen dat deze telefoons veelvuldig door criminelen worden gebruikt die actief zijn in de drugshandel en dat de installatie van de interceptietool de enige mogelijkheid is om toegang te krijgen tot de versleutelde communicatie. De Franse gendarmerie heeft vervolgens op 1 april 2020 de tool geïnstalleerd. 



In de periode tussen 1 april 2020 en 14 juni 2020 is live informatie van Encrochat-telefoons door de daartoe bevoegde autoriteiten in Frankrijk verzameld op basis van Franse strafvorderlijke bevoegdheden en met gebruikmaking van een Franse “interceptie-tool”. De informatie die tijdens deze periode is verzameld is zo snel mogelijk via een versleutelde verbinding gedeeld met de Joint lnvestigation Team (hierna: JIT) -partner Nederland. Analyse van die informatie uit Frankrijk van de klanten van Encrochat heeft geleid tot het starten van meerdere strafrechtelijke onderzoeken in Nederland en het delen van informatie met reeds lopende strafrechtelijke onderzoeken in Nederland. 



Op 10 februari 2020 is door het Nederlandse OM onder de naam 26Lemont een onderzoek gestart gericht op het bedrijf Encrochat de directeuren van het bedrijf de resellers van de Encrochat telefoons van het bedrijf en daarnaast op de onbekende gebruikers die zich schuldig maken aan diverse vormen van georganiseerde criminaliteit. Dit onderzoek kwam voort uit het hierboven genoemde onderzoek 26Bismarck.



In het onderzoek 26Lemont heeft het OM in maart 2020 bij de rechter-commissaris te Rotterdam een vordering ingediend voor een bevel op grond van artikel 126uba en 126t Wetboek van Strafvordering (hierna: Sv). De rechter-commissaris heeft op 27 maart 2020 onder voorwaarden de gevorderde machtiging verleend voor maximaal vier weken. Op grond van deze machtiging heeft de officier van justitie op 1 april 2020 een bevel 126uba Sv afgegeven. De machtiging is evenals het bevel twee maal verlengd.



- De samenwerking tussen Frankrijk en Nederland en de overdracht van data vanuit Frankrijk naar Nederland

In de eerste maanden van 2020 (en derhalve in de aanloop naar het installeren van de interceptietool en gedurende de inzet daarvan) is overleg gevoerd door onder meer Franse Britse en Nederlandse autoriteiten met als doel te komen tot een gecoördineerde aanpak bij de vervolging van Encrochat en de criminele organisaties die gebruik maakten van de diensten van Encrochat. In dat kader is onder meer overleg gevoerd over de distributie van de data die door de inzet van de interceptietool door de Franse autoriteiten in hun onderzoek zou worden verkregen. 


Ten aanzien van de werking van de interceptie als zodanig volgt uit voornoemde stukken (alsmede de machtiging ingevolge artikel 126uba Sv van de rechter-commissaris in het onderzoek 26Lemont) dat via een update vanaf de Franse server een tool zou werden ingezet op alle Encrochat toestellen van eindgebruikers waarna de op die toestellen opgeslagen informatie werd verzameld en verzonden naar de Franse autoriteiten. Het Franse onderzoeksteam heeft de Nederlandse politie toegang gegeven tot de Encrochat-data over een beveiligde verbinding met de betreffende computersystemen in Frankrijk. Deze informatie-uitwisseling vindt zijn basis in de overeenkomst die is gesloten in het kader van de samenwerking in een JIT.



Met ingang van 1 april 2020 kwamen Encrochat berichten en ander data van de NN-gebruikers van Encrochat ter beschikking van het onderzoeksteam van 26Lemont voor opsporingsdoeleinden.



Op 10 april 2020 werd door de justitiële autoriteiten van Frankrijk en Nederland een JIT-overeenkomst getekend met betrekking tot de vorming van een gemeenschappelijk onderzoeksteam gericht op onderzoek naar Encrochat op basis waarvan de Encrochat-data verstrekt en gebruikt konden worden voor vervolging door de Nederlandse OM.



Het Franse onderzoeksteam heeft de Nederlandse politie toegang gegeven tot de Encrochat data over een beveiligde verbinding met de betreffende computersystemen in Frankrijk. De Encrochat-data zijn gedurende de periode van 1 april tot en met 26 juni 2020 gekopieerd naar het onderzoeksnetwerk van de Nederlandse politie. Om een zo actueel mogelijke kopie van de Encrochat-data van de Franse computersystemen te krijgen gebruikte de politie een wijze van kopiëren waarbij gedurende deze periode met een zo klein mogelijke vertraging de nieuwe Encrochat-data werden gekopieerd naar het onderzoeksnetwerk van de Nederlandse politie. Op 13 juni 2020 waarschuwde het bedrijf Encrochat haar gebruikers dat de overheid was binnengedrongen in het systeem en eindigde het berichtenverkeer. Op 26 juni 2020 schakelde de Franse politie de onderscheppingsserver uit. 




-De verwerking in Nederland

De Encrochat-data van de Nederlandse gebruikers werden door het onderzoeksteam 26Lemont onderzocht. Daarbij golden de voorwaarden opgenomen in de machtiging van de rechter-commissaris van 27 maart 2020. Op grond daarvan was de officier van justitie voor gebruik van Encrochat-data in toekomstige onderzoeken gehouden die afzonderlijk voor te leggen aan de rechter-commissaris zodat telkens een rechterlijke toetsing plaatsvond op het gebruik van informatie/data ten behoeve van onderzoeken/zaken die dienen te voldoen aan het criterium dat sprake dient te zijn van ernstige het maatschappelijk verkeer ontwrichtende strafbare feiten gepleegd in georganiseerd verband zoals benoemd in artikel 126o Sv. 



Deze toekomstige onderzoeken werden door de officieren van justitie van het Landelijk Parket schriftelijk (per e-mail) beschreven aan de rechter-commissaris en werden na verkregen toestemming om informatie ten behoeve van andere onderzoeken ter beschikking te stellen (eveneens per e-mail) toegevoegd aan de reeds op 1 april 2020 op een lijst geplaatste onderzoeken. Bij de beoordeling heeft de rechter-commissaris telkens bezien of het onderzoek ten behoeve waarvan de informatie verstrekt zou moeten worden een onderzoek naar verdenking van strafbare feiten als hiervoor bedoeld betreft. Daarbij is telkens overwogen dat het feiten betreffen die in georganiseerd verband worden of werden gepleegd of zouden worden gepleegd. De enige uitzonderingen hierop betreffen incidentele verstrekkingen tijdens de ‘live fase’(ten tijde van de inzet van het middel) in zeer spoedeisende situaties en/of zogenoemde ‘Threat to Life-zaken’ waarin acuut ingrijpen noodzakelijk was gelet op de gerede vrees voor het leven en/of voor ernstige gezondheidsschade voor personen. Voorts is incidenteel een uitzondering gemaakt in enkele zaken waarin een groot risico op het zeer vermoedelijk teloorgaan van bewijsmateriaal binnen korte tijd aannemelijk was. In voornoemde uitzonderingsgevallen is telefonisch toestemming gevraagd en verleend waarna schriftelijke bevestiging dan wel toevoeging aan de lijst van bekende onderzoeken volgde. 



Met betrekking tot onderzoek 26Vidalia het onderhavige onderzoek geldt dat de officier van justitie per e-mail van 30 juli 2020 heeft verzocht in te stemmen met het gebruik van informatie verkregen in onderzoek 26Lemont ten behoeve van eerstgenoemd onderzoek. De officier van justitie heeft daarbij de verdenkingen in laatstgenoemd onderzoek omschreven en een aantal daarbij vermoedelijk betrokken personen aangeduid. Na de toetsing als hiervoor bedoeld heeft de rechter-commissaris op 3 augustus 2020 ingestemd met het gebruik van informatie/data vergaard in onderzoek 26Lemont ten behoeve van onderzoek 26Vidalia en per gelijke datum de officier van justitie per e-mail bericht. Onderzoek 26Vidalia is daarop toegevoegd aan de zogenoemde lijst met onderzoeken.



Binnen het onderzoek 26Vidalia is gebruik gemaakt van datasets afkomstig uit het onderzoek 26Lemont van de Landelijke Eenheid. Deze datasets betreffen chatsessies (Encrochat) afkomstig van zogenaamde PGP (Pretty Good Privacy) telefoons in gebruik bij verdachte en medeverdachten. De officier van justitie van het onderzoek 26Lemont heeft bepaald dat de gegevens die tijdens het onderzoek 26Lemont zijn vergaard gebruikt kunnen worden voor het strafrechtelijk onderzoek 26Vidalia.




4.3.2.2 Juridische kaders




De rechtmatigheid van het onderzoek naar verdachte – mede aan de hand van de door de verdediging gevoerde verweren – zal de rechtbank aan de hand van de uiteenzetting van een aantal juridische kaders beoordelen.



- Het internationaal vertrouwensbeginsel

Het internationale vertrouwensbeginsel betekent volgens vaste rechtspraak dat ten aanzien van onderzoekshandelingen waarvan de uitvoering plaatsvindt onder verantwoordelijkheid van de buitenlandse autoriteiten van een andere tot het EVRM toegetreden staat de taak van de Nederlandse strafrechter ertoe beperkt is te waarborgen dat de wijze waarop van de resultaten van dit onderzoek in de strafzaak tegen de verdachte gebruik wordt gemaakt geen inbreuk maakt op zijn recht op een eerlijk proces overeenkomstig artikel 6 eerste lid van het EVRM. Het behoort niet tot de taak van de Nederlandse strafrechter om te toetsen of de wijze waarop dit onderzoek is uitgevoerd strookt met de dienaangaande in het desbetreffende buitenland geldende rechtsregels. Ten aanzien van de onderzoekshandelingen in het buitenland waarvan de uitvoering plaatsvindt onder verantwoordelijkheid van de Nederlandse autoriteiten dient de Nederlandse strafrechter wel te onderzoeken of de Nederlandse rechtsregels die dat optreden normeren zijn nageleefd. 


De rechtbank stelt vast dat inzet van buitenlandse bevoegdheden op basis van buitenlands recht (in dit geval Frans recht) niet getoetst wordt door een Nederlandse rechter. Dat betekent dat de Nederlandse rechter niet toetst of de inzet van de bevoegdheid in Frankrijk door de Franse autoriteiten in strijd was met artikel 8 van het EVRM. Dit is slechts anders indien de onderzoekshandelingen zouden hebben plaatsgevonden onder verantwoordelijkheid van de Nederlandse autoriteiten. De rechtbank ziet hiervoor onvoldoende (concrete) aanwijzingen.



- Schending artikel 6 EVRM

Een verdachte heeft recht op een eerlijke en openbare behandeling van zijn zaak binnen een redelijke termijn door een onafhankelijk en onpartijdig gerecht. Het recht op een eerlijk proces omvat de aanspraak op voldoende tijd en faciliteiten die nodig zijn voor de voorbereiding van zijn verdediging dus ook verstrekking van de processtukken. Hiertoe behoren alle stukken die voor de ter terechtzitting door de rechter te nemen beslissingen redelijkerwijs van belang kunnen zijn (artikel 149a tweede lid Sv).


Zoals hierboven reeds overwogen is het vertrouwensbeginsel onverkort van toepassing. Gelet hierop staat niet ten toets van de Nederlandse strafrechter of de inzet van de interceptietool strookt met de in Frankrijk geldende rechtsregels. Voorts staat niet ter toetsing aan de Nederlandse strafrechter of al dan niet een toereikende wettelijke grondslag bestond voor eventueel door de Franse autoriteiten gemaakte inbreuk op het recht op respect voor het privéleven dan wel of die inbreuk noodzakelijk is geweest. De taak van de Nederlandse strafrechter is ertoe beperkt te waarborgen dat de wijze waarop van de resultaten van dit buitenlandse onderzoek in de strafzaak gebruik wordt gemaakt geen inbreuk maakt op het recht op een eerlijk proces als bedoeld in artikel 6 eerste lid van het EVRM.




De rechtbank overweegt ten aanzien van de gestelde schending het volgende.
Op basis van het vertrouwensbeginsel is het uitgangspunt dat de Nederlandse strafrechter er op moet vertrouwen dat de interceptie in Frankrijk op basis van een toereikende wettelijke grondslag en in overeenstemming met artikel 8 van het EVRM heeft plaatsgevonden.



Uit de beschikking van de rechter-commissaris van 27 maart 2020 blijkt dat deze de vordering machtiging 126uba Sv heeft getoetst aan de criteria van dat artikel. In het dossier komt duidelijk naar voren op basis van welke informatie de beslissing van de rechter-commissaris tot stand is gekomen en is af te leiden wat het belang was van de interceptie en welke verdenking er bestond jegens de gebruikers van Encrochat gebaseerd op meerdere opsporingsonderzoeken en in die onderzoeken ontsleutelde notities en gesprekken. 
De rechtbank is van oordeel dat er geen sprake is van schending van artikel 6 EVRM zoals door de verdediging is gesteld. 




-Artikel 8 EVRM en Unierecht

Uit artikel 8 van het EVRM vloeit voort dat inmenging van het openbaar gezag in ieders recht op privé leven en correspondentie alleen is toegestaan voor zover dat bij de wet is voorzien en in een democratische samenleving noodzakelijk is in het belang van de nationale veiligheid de openbare veiligheid of het economisch welzijn van het land het voorkomen van wanordelijkheden en strafbare feiten de bescherming van de gezondheid of de goede zeden of voor de bescherming van de rechten en vrijheden van anderen.
Er moet dus een wettelijke basis zijn voor de privacy schending en die schending dient bovendien te voldoen aan de eisen van proportionaliteit en subsidiariteit.



Het onderzoek naar verdachte valt uiteen in drie fases: de verkrijging van de Encrochat-data de overdracht van die data aan Nederland en de verwerking van de data door Nederland. De verdediging stelt zich op het standpunt dat gedurende deze drie fases het Unierecht is geschonden. 




Fase 1 en 2: de verkrijging en de overdracht

Voor zover het verweer ziet op de rechtmatigheid van het onderzoek gedurende de zogeheten verkrijgingsfase in Frankrijk verwijst de rechtbank opnieuw naar hetgeen zij eerder heeft overwogen met betrekking tot het vertrouwensbeginsel. Op basis van het vertrouwensbeginsel moet de rechtbank erop vertrouwen dat de interceptie in Frankrijk op basis van een toereikende wettelijke grondslag en in overeenstemming met artikel 8 van het EVRM heeft plaatsgevonden. Datzelfde geldt voor de overdracht van de gegevens van Frankrijk aan Nederland op grond van de JIT-overeenkomst.



De taak van de rechtbank in onderhavige zaak is ertoe beperkt te waarborgen dat de wijze waarop van de resultaten van dit buitenlandse onderzoek in de strafzaak gebruik wordt gemaakt geen inbreuk maakt op het recht op een eerlijk proces als bedoeld in artikel 6 eerste lid van het EVRM. Dat door de Franse autoriteiten in de verkrijgingsfase een inbreuk is gemaakt op het recht op een eerlijk proces van de verdachte is door de verdediging niet aangevoerd en de rechtbank ziet hiervoor overigens ook geen aanwijzingen.



Op basis van het vertrouwensbeginsel moet de rechtbank er vervolgens op vertrouwen dat de interceptie in Frankrijk op basis van een toereikende wettelijke grondslag en in overeenstemming met artikel 8 van het EVRM heeft plaatsgevonden. 





Fase 3: de verwerking

Dan resteert de fase van de verwerking van de Encrochat-data door Nederland binnen het onderzoek 26Lemont en 26Vidalia.



Het vertrouwensbeginsel is op dit deel van het onderzoek niet van toepassing: het betreft immers het onderzoek door de Nederlandse autoriteiten aan de gegevens die zij van Frankrijk hebben gekregen.



De rechtbank is van oordeel dat het onderzoek tegen verdachte overwegend stoelt op de in het onderzoek 26Lemont verkregen Encrochat-data en dat eventuele vormverzuimen bij de verwerking van Encrochat-data binnen 26Lemont van bepalende invloed kunnen zijn geweest bij het opsporingsonderzoek of de vervolging van de verdachte. Daarom zal zij toetsen of er bij de verwerking en analyse van de Encrochat-data vormverzuimen zijn begaan die op grond van artikel 359a Sv gesanctioneerd moeten worden.



Artikel 126uba Sv ligt ten grondslag aan het doorzoeken en analyseren van de Encrochat- data door Nederlandse opsporingsambtenaren. Artikel 126uba Sv omvat het binnendringen in een geautomatiseerd werk het onderzoek van dat geautomatiseerd werk inclusief de vastlegging en verwerking van de daarbij aangetroffen gegevens. Dat het gaat om gegevens van vele (onbekende) gebruikers maakt dit niet anders zolang het gaat om gebruikers van wie een verdenking bestaat dat zij betrokken zijn bij misdrijven in georganiseerd verband.



Het doel van de bevoegdheid is om toegang te verkrijgen tot de gegevens die in een geautomatiseerd werk zijn of worden verwerkt ten behoeve van de opsporing en vervolging van ernstige vormen van computercriminaliteit of andere ernstige misdrijven.
In het eerste lid van het wetsartikel worden wel voorwaarden aan de toepassing van deze opsporingsbevoegdheid gesteld. Deze luiden:

- er moet sprake zijn van een geval als bedoeld in artikel 126o eerste lid Sv;
- het belang van het onderzoek moet de inzet van de bevoegdheid dringend vorderen;
- er moet sprake zijn van feiten of omstandigheden waaruit een redelijk vermoeden voortvloeit dat de persoon bij wie het binnen te dringen geautomatiseerde werk in gebruik is betrokken is het bij het in georganiseerd verband beramen of plegen van misdrijven.


Artikel 126o eerste lid Sv beperkt zich tot feiten of omstandigheden waaruit een redelijk vermoeden voortvloeit dat in georganiseerd verband misdrijven als omschreven in artikel 67 eerste lid Sv worden beraamd of gepleegd die gezien hun aard of de samenhang met andere misdrijven die in dat georganiseerd verband worden beraamd of gepleegd een ernstige inbreuk op de rechtsorde opleveren.



Het feitelijke binnendringen van het geautomatiseerde werk waar artikel 126uba Sv op ziet is weliswaar gebeurd door en onder verantwoordelijkheid van de Franse justitiële autoriteiten maar de Nederlandse opsporingsambtenaren hebben daarna de verkregen data geanalyseerd. De wettelijke bepaling is helder duidelijk en kenbaar. De rechtbank is verder van oordeel dat de in dit artikel neergelegde bevoegdheid tot het vastleggen van de data ook de bevoegdheid tot het doen van onderzoek aan of naar die data omvat. Anders zou de bevoegdheid immers zinloos zijn.



De inmenging van de Nederlandse politie in het privé leven en de correspondentie van verdachte is daarmee anders dan de verdediging stelt bij de wet voorzien.



De rechter-commissaris heeft in de beschikking van 27 maart 2020 overwogen dat het aannemelijk is dat communicatie via Encrochat in een groot tot zeer groot aantal gevallen van gebruik betrekking heeft op ernstige strafbare feiten in georganiseerd verband dat het kennisnemen van die communicatie noodzakelijk is voor het onderzoek naar die feiten en dat het niet mogelijk was om op andere effectieve wijze onderzoek te doen naar de die communicatie. Door middel van de aanvullende voorwaarden die door de rechter-commissaris zijn gesteld is tevens voldaan aan de eisen van proportionaliteit en subsidiariteit. 



Er zijn verder geen concrete feiten en omstandigheden aangevoerd waaruit de rechtbank kan afleiden dat er reden is om te veronderstellen dat het verwerken (analyseren en gebruiken) van de Encrochat- data in de strafzaak tegen verdachte onrechtmatig is geweest.



De rechtbank komt aldus tot het oordeel dat de waarborgen van artikel 8 van het EVRM in acht genomen zijn en dat geen sprake is geweest van een onrechtmatige inmenging van het openbaar gezag in het privéleven van verdachte. Dat is niet anders wanneer een beroep wordt gedaan op het Unierecht. Voor het antwoord op de vraag of het gebruik van de Encrochat-data en daarmee de inbreuk op de privacy van de gebruikers van Encrochat een wettelijke basis heeft en in een proportionele verhouding staat tot het doel dat daarmee werd gediend een toets die volgens het Prokuratuur-arrest van het Hof van Justitie voortvloeit uit het Unierecht verwijst de rechtbank naar de toetsing van de rechter-commissaris van de rechtbank Rotterdam op 27 maart 2020. De rechter-commissaris heeft voorwaarden gesteld aan het gebruik van de gegevens en nadien specifiek voor deze zaak nogmaals getoetst. Een dergelijke toets voldoet naar het oordeel van de rechtbank aan het toetsvereiste zoals het Hof van Justitie dit in het Prokuratuur-arrest heeft geformuleerd. Wat betreft het bewaren van gegevens geldt het evenredigheidsvereiste: alleen indien strikt noodzakelijk. In de zaak van verdachte is het belang voor het strafrechtelijk onderzoek vrijwel direct onderkend waardoor van het ongedifferentieerd bewaren van persoonsgegevens van de verdachte geen sprake is.



Het voorgaande leidt er toe dat ook deze verweren strekkende tot bewijsuitsluiting worden verworpen.



Dit oordeel maakt dat de rechtbank geen aanleiding ziet tot het stellen van prejudiciële vragen aan het Hof van Justitie zodat het verzoek daartoe wordt afgewezen. 




4.3.3

De ten laste gelegde feiten



Hierna stelt de rechtbank op grond van de inhoud van het dossier en het onderzoek ter terechtzitting de feiten en omstandigheden vast. In de voetnoten in het vonnis zal worden verwezen naar de voor de bewezenverklaring redengevende bewijsmiddelen. De rechtbank overweegt verder al dan niet in reactie op gevoerde verweren waarom zij op basis van die feiten en omstandigheden tot conclusies en beantwoording van de bewijsvraag komt. 





4.3.3.1 Identificatie gebruikers Encrochat-accounts




Voor de bewijsvoering komt het in belangrijke mate aan op de inhoud van de ter beschikking gekomen chatberichten.



De vraag die al dan niet in reactie op een verweer allereerst moet worden beantwoord is of de personen tegen wie door het Openbaar Ministerie in het onderzoek 26Vidalia vervolging is ingesteld te identificeren zijn als de gebruikers van bepaalde Encrochat-accounts. Voor de aan verdachte ten laste gelegde feiten is (enkel) de identificatie van de gebruikers van de accounts “ [account 1] ” “ [account 2] ” " [account 3] " " [account 4] " “ [account 5] @encrochat.com” “ [account 6] @encrochat.com” “ [account 7] @encrochat.com” en “ [account 8] @encrochat.com” van belang zodat de overige accounts in dit vonnis onbesproken blijven. 



Als verdachte als gebruiker van de genoemde Encrochat-accounts kan worden geïdentificeerd dan dient vervolgens de vraag te worden beantwoord of hij betrokken is bij de aan hem ten laste gelegde strafbare feiten en hoe deze betrokkenheid gekwalificeerd kan worden. De rechtbank zal die vraag daarom eerst hier en voorafgaand aan de bespreking van de ten laste gelegde feiten beantwoorden. 



- De accounts “ [account 1] ” en “ [account 2] ”

De rechtbank stelt op grond van de feiten en omstandigheden die door de politie in het ‘proces-verbaal van bevindingen betreffende de identificatie van de gebruiker “ [account 1] ” en “ [account 2] ” als [verdachte] ’ zijn opgenomen vast dat [verdachte] (verdachte) de gebruiker is geweest van de accounts “ [account 1] ” en “ [account 2] ” en dat alle berichten van deze accounts aan hem zijn toe te schrijven. Hierna zal de rechtbank de gebruiker van “ [account 1] ” en “ [account 2] ” aanduiden als [verdachte] .


- De accounts " [account 3] " en " [account 4] "

De rechtbank stelt op grond van de feiten en omstandigheden die door de politie in het ‘proces-verbaal van bevindingen betreffende de identificatie gebruiker Encrochatnamen " [account 3] " en " [account 4] " als [medeverdachte] ’ zijn opgenomen vast dat [medeverdachte] de gebruiker is geweest van de accounts " [account 3] " en " [account 4] " en dat alle berichten van deze accounts aan hem zijn toe te schrijven. Hierna zal de rechtbank de gebruiker van " [account 3] " en " [account 4] " aanduiden als [medeverdachte] . 


- De accounts " [account 5] @encrochat.com" en " [account 6] @encrochat.com”

De rechtbank stelt op grond van de feiten en omstandigheden die door de politie in het ‘proces-verbaal van bevindingen betreffende de identificatie gebruiker Encrochatnamen " [account 5] @encrochat.com" en “ [account 6] @encrochat.com” als [aangever 1] ’ zijn opgenomen vast dat [aangever 1] de gebruiker is geweest van de accounts " [account 5] @encrochat.com" en “ [account 6] @encrochat.com” en dat alle berichten van deze accounts aan hem zijn toe te schrijven. Hierna zal de rechtbank de gebruiker van " [account 5] @encrochat.com" en “ [account 6] @encrochat.com” aanduiden als [aangever 1] . 



- De accounts “ [account 7] @encrochat.com” en “ [account 8] @encrochat.com”

De rechtbank stelt op grond van de feiten en omstandigheden die door de politie in het ‘proces-verbaal van bevindingen betreffende de identificatie “ [account 7] ” en “ [account 8] ”’ zijn opgenomen vast dat [aangever 2] de gebruiker is geweest van de accounts “ [account 7] @encrochat.com” en “ [account 8] @encrochat.com” en dat alle berichten van deze accounts aan hem zijn toe te schrijven. Hierna zal de rechtbank de gebruiker van “ [account 7] @encrochat.com” en “ [account 8] @encrochat.com” aanduiden als [aangever 2] . 



4.3.3.2 Parketnummer 08/963589-20




- Feit 1


Op 30 maart 2020 stuurt [aangever 1] een bericht naar een onbekende met de volgende tekst: “Ik heb een klabt voor je man transport nederland zweden 85 snelle in nieuwe kluis. Kun je jouw man vragen of dit kan en wat t kost”.
In een chat van 3 april 2020 tussen [verdachte] en [aangever 2] vraagt [aangever 2] of [verdachte] maandag 6 april 2020 de spullen kan afgeven omdat de spullen woensdag 8 april opgehaald worden. [verdachte] benadert [medeverdachte] of hij de spullen kan brengen. [medeverdachte] bericht vervolgens dat een derde persoon “48 st” heeft en vraagt of hij ze “allemaal zal pakken of die 45 die we besteld hebben”. [verdachte] bericht: “Allemaal doe maar”. [verdachte] vraagt aan [medeverdachte] of de speed dubbel vacuüm zit. [medeverdachte] bevestigt dat de speed dubbel vacuüm zit en dat hij ze straks kan ophalen. In een volgend gesprek tussen [verdachte] en [aangever 2] wordt besproken dat [verdachte] 48 laat afleveren bij [aangever 2]  waarvan 43 voor [verdachte] en 5 voor [aangever 2] . In een gesprek tussen [aangever 1] en [aangever 2] laat [aangever 1] weten dat de wagen waar het op geladen gaat worden een rit maakt naar Zweden. [aangever 2] vraagt vervolgens of er die maandag weer nieuwe snelle gebracht kan worden naar Zweden.
In een gesprek tussen [verdachte] en de gebruiker van het Encrochat-account “ [naam 3] ” geeft [verdachte] aan dat het transport onderweg is en dat “ [naam 3] ” het vrijdagochtend op kan halen. Hieruit leidt de rechtbank af dat [verdachte] contact heeft met de ontvangende partij in Zweden.



Op 10 en 11 april 2020 vinden er chats plaats tussen [verdachte] en [aangever 2]  waarin [verdachte] aan [aangever 2] vraagt of hij al een tijd weet van het transport waarna [aangever 2] aangeeft dat er wachttijden zijn bij de boot. Dit meldt [verdachte] daarna aan de ontvangende partij in Zweden. In de chats op 14 april 2020 is te zien dat [verdachte] [medeverdachte] op de hoogte houdt van het transport en dat zij zich zorgen maken over het transport omdat het zo lang duurt. Uit chats in de periode van 14 april 2020 tot 24 april 2020 blijkt dat het ophalen van de drugs is mislukt.



De rechtbank is gelet op het voorgaande van oordeel dat wettig en overtuigend bewezen is dat verdachte samen met anderen snelle/speed heeft vervoerd vanuit Nederland naar Zweden. Het is de rechtbank ambtshalve bekend dat speed als synoniem voor amfetamine wordt gebruikt. Dat de amfetamine niet in beslag is genomen staat niet in de weg aan een bewezen verklaring. De rechtbank is van oordeel dat de chatberichten en de foto’s die via de chats zijn verstuurd de wijze waarop verdachte met de anderen chat over de te vervoeren “snelle/speed” en de bedragen die daarbij worden genoemd voldoende zijn om te komen tot de vaststelling dat het hier gaat om export van amfetamine. De rechtbank heeft geen reden om te twijfelen aan de aankomst van de drugs in Zweden en dat daarmee sprake is geweest van het buiten het grondgebied van Nederland brengen van die drugs zoals aan verdachte ten laste is gelegd.



- Feit 2



            [verdachte] heeft via Encrochat contact met de onbekende gebruiker van het account [account 9] @encrochat.com (verder [account 9] ). Op 9 juni 2020 hebben zij contact over 10 units (kg) die [account 9] naar Engeland getransporteerd wil hebben. [verdachte] schrijft dat het in de cabine kan bij een bloementransport. Daar is een kleine bergplaats voor maximaal 40 kg. [account 9] kan de volgende dag 10 juni 2020 10 (kg) afgeven.
Volgens [account 9] is het het beste om de eerste keer 10 kg te doen en de volgende keer de rest mee te geven. 
Op 10 juni 2020 hebben [verdachte] en [account 9] contact met elkaar over de afleverlocaties in Nederland en Engeland. In Nederland zal de 10 kilo op 11 juni 2020 om 11.30 uur worden overgedragen op het adres [adres 2] . Het transport zal op 11 juni 2020 uit Nederland vertrekken en op vrijdag 12 juni 2020 in de ochtend in Engeland aankomen. [account 9] geeft door dat zijn contact met een witte Skoda zal komen.

            [account 9] stuurt op 11 juni 2020 een foto van een Engelse auto. [verdachte] geeft door dat diegene die het in ontvangst neemt [naam 1] heet. [account 9] stuurt een foto van een 5 Engelse pond biljet met het biljetnummer [nummer 1] . [verdachte] geeft het kenteken van de vrachtwagen door: [kenteken 1] en geeft aan dat het (de rechtbank begrijpt de 10 kg cocaïne) in een zwarte sporttas moet. [account 9] stuurt vervolgens een foto van een zwarte sporttas van het merk Puma. [account 9] stuurt op 11 juni 2020 om 11.49 uur een foto van een telefoonscherm met daarop Google Maps aankomst op [adres 2] . De man van [account 9] heeft een 5-euro-biljet ontvangen. [account 9] stuurt een foto van dit eurobiljet met nummer [nummer 2] .
Op 12 juni 2020 hebben [verdachte] en [account 9] contact over het ophalen van de 10 kg in Engeland. Er wordt op verschillende plaatsen afgesproken maar er lijkt geen overdracht te hebben plaatsgevonden. 
Op 11 juni 2020 heeft [aangever 1] een gesprek met een onbekende waarin ze spreken over het afpakken van 10 kilo coke van [verdachte] . 



In juli 2020 heeft [aangever 1] aangifte gedaan van bedreiging door leden van de [motorclub]  waaronder [verdachte] . [verdachte] beschuldigde [aangever 1] in juni 2020 ervan dat hij honderden kilo’s speed en 10 blokken cocaïne had kwijt gemaakt op een transport naar Engeland en dat de waarde van de lading ongeveer een half miljoen euro zou vertegenwoordigen.



De rechtbank is gelet op het voorgaande van oordeel dat wettig en overtuigend bewezen is dat verdachte samen met anderen coke/cocaïne heeft vervoerd vanuit Nederland. Dat de cocaïne niet in beslag is genomen staat niet in de weg aan een bewezen verklaring. De rechtbank is van oordeel dat de chatberichten en de wijze waarop verdachte met de anderen chat over de te vervoeren cocaïne voldoende zijn om te komen tot de vaststelling dat het hier gaat om export van cocaïne. De rechtbank is daarnaast van oordeel dat weliswaar kan niet worden vastgesteld dat de cocaïne in Engeland is aangekomen maar dat wel wettig en overtuigend bewezen is dat de amfetamine ter uitvoer zijn aangeboden. Daarmee is naar het oordeel van de rechtbank voldaan aan het ten laste gelegde “buiten het grondgebied van Nederland brengen”. 



- Feit 3

De verdediging heeft aangevoerd dat de verklaringen van [aangever 1] niet geloofwaardig zijn en derhalve niet voor het bewijs kunnen worden gebruikt. De rechtbank is van oordeel dat de verklaringen van [aangever 1] – voor zover deze zien op de poging tot afpersing – geloofwaardig zijn nu de verklaringen op essentiële punten worden ondersteund door de verklaringen van de echtgenote van [aangever 1] en de waarnemingen gedaan door de politie. De rechtbank zal de verklaringen van [aangever 1] derhalve gebruiken voor het bewijs van dit feit. 



            [aangever 1] heeft op 16 juli 2020 aangifte gedaan van bedreiging. [aangever 1] heeft verklaard dat [verdachte] eind mei of begin juni 2020 vijf à zes keer bij hem thuis ( [adres 3] ) is geweest waarbij [aangever 1] zich de laatste drie of vier keer echt bedreigd heeft gevoeld. [verdachte] kwam de meeste keren met een ander bij hem. Na 6 juni 2020 werd [aangever 1] weer onaangekondigd bezocht door [verdachte] en een andere man. [verdachte] zei dat [aangever 1] verantwoordelijk was voor het kwijtraken of laten stelen van een lading cocaïne en speed dat die lading een waarde had van rond een half miljoen euro en dat hij dat moest betalen. Hij zei “of jij in de kist of ik in de kist”. 

            [aangever 1] heeft op 27 juli 2020 een aanvullende verklaring afgelegd. Tijdens deze verklaring gaf [aangever 1] aan dat [verdachte] in de week voor 6 juni 2020 tegen hem zei “op een gegeven moment mag je niet meer betalen” en “dikke kankerlijer kijk uit als je niet meer mag betalen” en “of jij in de kist of ik in de kist” . Voorts heeft hij verklaard dat [verdachte] op 22 juli 2020 met twee andere mannen om hem heen ging staan dat een van de mannen met zijn wijsvinger [aangever 1] op de borst tikte en afwisselend duwde. Man drie vroeg [aangever 1] op een luide toon “waar zijn de spullen”. Man drie herhaalde deze vraag een keer of tien. [aangever 1] voelde de hand en de vinger van man drie hard tegen zijn borst aan drukken. [aangever 1] kreeg een vuistslag van [verdachte] in zijn nek. Man drie schopte [aangever 1] meermalen tegen zijn rechter onderbeen en [verdachte] schopte hem enkele keren tegen zijn andere been. [aangever 1] heeft verklaard ongeveer vijf keer door man drie en vijf keer door [verdachte] geschopt te zijn. 




            [naam 2]  de echtgenote van [aangever 1]  heeft op 27 juli 2020 ook een verklaring afgelegd bij de politie. Zij heeft verklaard dat er in de periode eind mei 2020 tot 23 juli 2020 een paar keer mannen bij hun aan de deur kwamen wat op haar heel bedreigend over kwam. Ze heeft verklaard dat zij op 23 juli 2020 haar man hoorde zeggen dat ze van hem af moesten blijven toen er drie mannen bij hun huis kwamen. Ze hoorde voorts dat één van de mannen op een hele dwingende en agressieve toon tegen haar man zei “De spullen terug of een half miljoen 10 K”.



Op 11 februari 2021 heeft [naam 2] verklaard dat nadat haar een foto van [verdachte] werd getoond [verdachte] drie keer bij hen langs is geweest en de laatste keer op 22 juli 2020. Nadat haar een foto van [medeverdachte] werd getoond verklaarde zij dat hij steeds samen met [verdachte] bij hen kwam. [naam 2] heeft verder verklaard dat haar echtgenoot de dag na 22 juli 2020 helemaal bont en blauw was. Volgens [naam 2] zei [verdachte] of [medeverdachte] “jij in de kist of ik in de kist en het wordt jij”.
Naar aanleiding van de 112-melding zijn drie verbalisanten naar de woning van [naam 2] gegaan en daar zagen zij drie mannen in de achtertuin waaronder [verdachte] en [medeverdachte] .




            [naam 2] heeft verklaard dat de mannen waaronder [verdachte]  op 25 mei 2020 kwamen met een Mercedes Vito voorzien van het kenteken [kenteken 2] . Uit navraag bij de Rijksdienst voor het Wegverkeer (RDW) is gebleken dat deze Mercedes sinds 5 juni 2018 op naam staat van: [bedrijf] B.V. gevestigd [adres 4] . [verdachte] heeft op 1 december 2020 verklaard werkzaam te zijn bij [werkgever] . Op 10 en 12 april 2020 stond de bus voor de woning van [verdachte] geparkeerd. Op 1 juli 2020 zijn [verdachte] en [medeverdachte] aangehouden. Zij waren op dat moment de inzittenden van de Mercedes Vito met het kenteken [kenteken 2] . [verdachte] was de bestuurder op dat moment. 



De rechtbank is gelet op het voorgaande van oordeel dat wettig en overtuigend bewezen is dat verdachte het ten laste gelegde feit samen met anderen heeft begaan. 




4.3.3.3 parketnummer 08/963634-20




- Feit 1

Bij onherroepelijke rechterlijke beslissing van de Hoge Raad van 24 april 2020 is [motorclub] (hierna: [motorclub] ) verboden verklaard.



            [verdachte] was lid van [motorclub]  sergeant of arms van [motorclub] en lid van de [motorclub] in Sittard. Op 20 mei 2020 bericht [verdachte] dat er later die dag om “5uur” een national meeting bij hem thuis is. Naast Van [verdachte] zijn een viertal personen waargenomen die gekleed waren in “full-colors” van [motorclub]. Twee van de aanwezigen droegen een patch Nomad. Per chapter is slechts één Nomad aangesteld. 
In juni 2020 is de [motorclub] opgericht. [verdachte] is ‘Sargento de Armas’ bij de “ [motorclub] ”. [verdachte] heeft een [motorclub] vest met daarop een speld in de vorm van een zwaard met daarin “Benelux” de patch national en op de achterkant “sargento de armas”. Daarnaast heeft hij op meerdere momenten kleding en accessoires gedragen en voorhanden gehad. Op 1 december 2020 zijn er in de woning de bijgebouwen en de auto van [verdachte] kledingstukken en patches aangetroffen van [motorclub] . In de achtertuin van de woning van [verdachte] stond een tuinhuis dat was ingericht als ontmoetingsplek. In dat tuinhuis werden meerdere [motorclub] attributen aangetroffen. 




Bewijsoverweging

Op basis van het dossier en het verhandelde ter zitting kan niet bewezen worden dat [verdachte] degene was die door de verbalisanten op 19 mei 2020 te Wijk en Aalburg in “full colors” op een motorfiets werd gezien. De enkel in het relaas proces-verbaal genoemde feiten en omstandigheden dat het ging om de motorfiets van de zwager van [verdachte]  dat hij vaker op de die motorfiets is aangetroffen dat hij lid is van [motorclub] en dat op geen enkele wijze aannemelijk is dat zijn zwager lid is van de [motorclub]  zijn onvoldoende om te komen tot wettig en overtuigend bewijs dat het [verdachte] is geweest die in “full colors” toen en daar op de betreffende motorfiets heeft gereden. 




Juridisch kader

Aan verdachte is ten laste gelegd dat hij door voornoemde gedragingen heeft deelgenomen aan voortzetting van de werkzaamheid van de verboden organisatie [motorclub]  zoals strafbaar is gesteld bij artikel 140 tweede lid Wetboek van Strafrecht (hierna: Sr).



- De werkzaamheid van de verboden organisatie

De rechtbank stelt vast dat de wetgever zich sinds 1881 slechts spaarzaam heeft uitgelaten over de reikwijdte van artikel 140 tweede lid Sr en vooral een restrictieve uitleg voor ogen heeft gehad. Het beoogde doel van het artikellid is het voorkomen van de voortzetting van de werkzaamheden van een verboden verklaarde en ontbonden Nederlandse rechtspersoon. De minister heeft daarbij slechts enkele voorbeelden gegeven van wat onder de werkzaamheid van de verboden organisatie zou kunnen worden verstaan zoals het zich wetende van het verbod aanmelden als lid van de verboden rechtspersoon het zonder voldoende afstand nemen van de verboden werkzaamheid oprichten van een nieuwe rechtspersoon of het verrichten van rechtshandelingen namens een van rechtswege verboden organisatie. Het begrenzen van artikel 140 tweede lid Sr en de kwalificatie in concrete gevallen van gedragingen als een voortzetting van de werkzaamheid van een verboden organisatie is voorbehouden aan de strafrechter. Richtinggevende rechtspraak op dit punt ontbreekt. 


De rechtbank ziet zich voor de vraag gesteld wat de werkzaamheid van [motorclub] was alvorens de rechtbank kan oordelen over de eventuele strafbaarheid van de ten laste gelegde gedragingen: is er sprake van voortzetting die werkzaamheid.



- De werkzaamheid van [motorclub]

 is verboden verklaard vanwege -samengevat- de binnen [motorclub] bestaande cultuur van wetteloosheid waarin het plegen van (ernstig) geweld en dreiging met geweld werd gestimuleerd. Daarbij is gewezen op de cultuur van wetteloosheid die de motorclub uitdroeg in kleding zoals het dragen van het 1%-teken en de “expect no mercy” patch. Deze “expect no mercy” patch ontvingen [motorclub] -leden als beloning als zij ten behoeve van de motorclub geweld hadden gepleegd. Daarnaast gebruikten leden van de motorclub de naam “ [motorclub] ” of hun “colors” om hun daden en woorden kracht bij te zetten. Uit de beschikkingen die hebben geleid tot het verbod van [motorclub] volgt dat de naam “ [motorclub] ” het logo en de patches onlosmakelijk zijn verbonden juist aan de cultuur die tot verbodenverklaring heeft geleiden dat het tonen daarvan ook bijdraagt aan die cultuur.


- Voortzetting van de werkzaamheid van [motorclub]

De vraag die vervolgens dient te worden beantwoord is of het sturen van berichten over en het houden van een [motorclub] meeting de oprichting en/of het lidmaatschap van de [motorclub]  het dragen of voorhanden hebben van kledingstukken met de uiterlijke kenmerken van [motorclub] en het inrichten van een tuinhuis als kort gezegd clubhonk van [motorclub] kan worden aangemerkt als voortzetting van de hiervoor vastgestelde werkzaamheid.


Bij de beschikkingen die hebben geleid tot het verbod van [motorclub] is vastgesteld dat [motorclub] een informele vereniging was die als organisatorisch verband van personen (leden) naar buiten toe optreedt. Als leden van [motorclub] worden genoemd de lokale Nederlandse [motorclub] -chapters en hun leden. [motorclub] had naar het oordeel van de rechtbank een chapter overstijgende functie net als de national meeting die op 20 mei 2020 bij verdachte thuis heeft plaatsgevonden waarbij meerder chapters in “full-colors” vertegenwoordigd waren. Het houden van deze meeting is naar het oordeel van de rechtbank dan ook een voortzetting van de werkzaamheid van [motorclub] . Dat verdachte daaraan heeft deelgenomen blijkt uit het feit dat deze national meeting bij hem thuis heeft plaatsgevonden. Het enkele sturen van een bericht dat er een national meeting bij [verdachte] thuis gaat plaatsvinden aan een onbekend gebleven persoon is onvoldoende om te komen tot het oordeel dat het sturen van dat bericht eveneens als voortzetting van de werkzaamheid van [motorclub] kan worden aangemerkt.



De rechtbank is van oordeel dat het oprichten van de [motorclub] federation Benelux zonder dat daarbij voldoende afstand wordt genomen van de verboden werkzaamheid van [motorclub] wel te kwalificeren is als voortzetting van de werkzaamheid. De [motorclub] federation Benelux bestaat immers uit dezelfde personen die binnen dezelfde organisatiestructuur met dezelfde rangen samen komen. Daar komt bij dat zij eveneens gebruik maken van het 1% teken en patches zoals [motorclub] dat deed. De rechtbank is van oordeel dat uit het dossier niet blijkt of en zo ja in welke mate [verdachte] betrokken is geweest bij de oprichting van de [motorclub] federation Benelux. De rechtbank acht wel bewezen dat [verdachte] lid was en sinds de oprichting de functie heeft van ‘sargento de armas’ en op die manier lid is van het bestuur van de [motorclub] .



Ten aanzien van het dragen van kledingstukken met de uiterlijke kenmerken van [motorclub] door [verdachte] overweegt de rechtbank als volgt.



De verdediging heeft zich op het standpunt gesteld dat nu de lokale chapters niet verboden zijn het dragen van de “colors” van een lokale chapter om die reden niet verboden is. 



Niet ter discussie staat dat de lokale chapters niet verboden zijn en dat dus ook de werkzaamheid van de lokale chapter niet verboden is. Hierop is naar het oordeel van de rechtbank echter een uitzondering: daar waar die werkzaamheid ook als (het voortzetten van de) werkzaamheid van [motorclub] kan worden aangemerkt. De Hoge Raad benoemt dit expliciet in de beschikking r.o. 3.4.4: “Het voorgaande laat onverlet dat het een andere rechtspersoon (…) niet vrijstaat om de werkzaamheid van de verboden rechtspersoon voort te zetten.”



Gelet op hetgeen hiervoor is overwogen dat de naam van “ [motorclub] ” het logo en de patches onlosmakelijk verbonden zijn met de cultuur die geleid heeft tot het verbod van [motorclub] is de rechtbank van oordeel dat in beginsel het dragen van kleding met daarop de naam het logo en/of patches van [motorclub] kan worden aangemerkt als een voortzetting van de werkzaamheid van de [motorclub] . Dat is naar het oordeel van de rechtbank alleen anders wanneer verdachte aannemelijk heeft kunnen maken dat het enkel en alleen gaat om de werkzaamheid van de lokale niet verboden chapter. De rechtbank is van oordeel dat dat hier niet het geval is te meer niet nu nergens uit blijkt dat het om kleding gaat van specifieke lokale chapters maar het juist kleding betreft met daarop de (algemene) naam van “ [motorclub] ” en het 1%-teken erop.



Naast het dragen van kleding wordt ook het voorhanden hebben van diverse kledingstukken met uiterlijke kenmerken van [motorclub] verweten. Het gaat dan om kledingstukken die op 1 juli 2020 en op 1 december 2020 zijn aangetroffen in de auto en/of de woning van [verdachte] . Nog daargelaten wat de exacte uiterlijke kenmerken per aangetroffen kledingstuk zijn is de rechtbank van oordeel dat het enkele voorhanden hebben van kleding (achter)in een auto dan wel in een woning niet kan worden beschouwd als voortzetting van de werkzaamheid van de verboden organisatie. De rechtbank ziet niet in hoe het voorhanden hebben van deze kleding en artikelen bijdraagt aan het in stand houden van een cultuur van wetteloosheid van de [motorclub] . De kleding en artikelen waren voor anderen niet zichtbaar aanwezig en hebben anders dan bij het dragen in de openbare ruimte niet kunnen bijdragen aan een sfeer van intimidatie en dreiging. 



Ten aanzien van het in de achtertuin inrichten van een ruimte met de uiterlijke kenmerken van een [motorclub] clubhonk is de rechtbank van oordeel dat ook hiervoor geldt dat niet blijkt dat het clubhonk heeft bijgedragen aan een sfeer van intimidatie en dreiging. Dat zou mogelijk anders zijn wanneer het clubhonk gebruikt zou zijn voor voortzetting van de werkzaamheid van de verboden organisatie. Op basis van het dossier en het verhandelde ter terechtzitting kan dit echter niet worden bewezen.



De rechtbank acht met uitzondering van de hiervoor genoemde partiële vrijspraken wettig en overtuigend bewezen dat [verdachte] het onder 1 ten laste gelegde heeft begaan.



- Feit 2


Uit chats op 17 mei 2020 blijkt dat [verdachte] met [aangever 2] afspreekt op 18 mei 2020 om 12 uur “bij de waal daar” en dat [verdachte] deze afspraak doorgeeft aan [medeverdachte] . [verdachte] en [medeverdachte] spreken op 18 mei 2020 om 11:45 uur bij [verdachte] thuis af.

            [aangever 2] laat op 18 mei 2020 om 10:16 uur een onbekende persoon via de chatweten op 18 mei 2020 om 12:00 uur een afspraak te hebben met mensen die zeggen dat hij geld moest voorschieten. Op 18 mei 2020 om 12:09 uur laat [aangever 2] deze persoon weten dat er gevochten is dat er twee mannen waren en dat hij een klap op zijn oog heeft gehad van de man die hij kende dat hij een dik oog had en dat zijn geïmplanteerde lenzen bleven bloeden. [aangever 2] stuurt op 18 mei 2020 om 14:10 uur een foto waarop letsel aan zijn oog is te zien.

            [verdachte] stuurt op 22 mei 2020 om 12:50 uur de volgende teksten naar [naam 3] : “grote problemen met de andere transportjongen(s)” en “ik heb hem in elkaar geslagen”.

            [aangever 2] stuurt [verdachte] op 22 mei 2020 een bericht met de volgende tekst “Als jij geld wil hebben moet je bij die dikke zijn en niet bij mij afspreken onderweg doe ik niet meer want ik laat me niet nog een keer slaan en als je bij mij thuis komt alles wordt opgenomen en als mijn vrouw er is belt die gelijk de politie.”



De rechtbank is gelet op het voorgaande van oordeel dat wettig en overtuigend bewezen is dat verdachte de ten laste gelegde mishandeling heeft begaan. De rechtbank is van oordeel dat er onvoldoende wettig en overtuigend bewijs is dat [aangever 2] ten gevolge van de mishandeling zwaar lichamelijk letsel heeft bekomen. Uit het dossier blijkt onvoldoende wat de exacte gevolgen voor [aangever 2] zijn geweest of er sprake is van blijvend letsel of en welk medisch ingrijpen noodzakelijk was dan wel hoe lang het herstel heeft geduurd. De rechtbank zal verdachte van dit onderdeel vrijspreken. Dit geldt ook voor het onderdeel “medeplegen”. De rechtbank is van oordeel dat de voor medeplegen vereiste voldoende nauwe en bewuste samenwerking tussen verdachte en medeverdachte(n) niet is komen vast te staan. 




4.3.4

De bewezenverklaring



De rechtbank acht op grond van de opgegeven bewijsmiddelen waarin zijn vervat de redengevende feiten en omstandigheden waarop de bewezenverklaring steunt wettig en overtuigend bewezen dat verdachte de ten laste gelegde feiten heeft begaan met dien verstande dat:




Parketnummer 08/963589-20 

1.
hij in de periode van 3 april 2020 tot en met 16 april 2020 in Nederland en in Zweden tezamen en in vereniging met anderen 

- opzettelijk buiten het grondgebied van Nederland heeft gebracht (als bedoeld in artikel 1 lid 5 van de Opiumwet) en 
- opzettelijk heeft vervoerd ongeveer 48 kilo amfetamine (speed) zijnde amfetamine een middel als bedoeld in de bij de Opiumwet behorende lijst I; 


2.
hij in de periode van 9 juni 2020 tot en met 12 juni 2020 in Nederland en/of in Engeland tezamen en in vereniging met anderen 

- opzettelijk buiten het grondgebied van Nederland heeft gebracht (als bedoeld in artikel 1 lid 5 van de Opiumwet) en
- opzettelijk heeft vervoerd ongeveer 10 kilo cocaïne zijnde cocaïne een middel als bedoeld in de bij de Opiumwet behorende lijst I;


3.
hij in de periode van 1 juni 2020 tot en met 22 juli 2020 te Laren in de gemeente Lochem ter uitvoering van het door verdachte voorgenomen misdrijf om tezamen en in vereniging met een ander of anderen met het oogmerk om zich en/of (een) ander(en) wederrechtelijk te bevoordelen door geweld en bedreiging met geweld [aangever 1] te dwingen tot de afgifte/betaling van EUR 500.000- toebehorende aan [aangever 1]  welk geweld en/of welke bedreiging met geweld bestond(en) uit 
-het creëren van een dreigende/intimiderende situatie voor die [aangever 1] door (telkens) onaangekondigd naar de woning van die [aangever 1] te gaan en 
-(daarbij) die [aangever 1] mede te delen (zakelijk weergegeven) dat [aangever 1] verantwoordelijk is voor het kwijtraken van een lading coke en speed en tegen die [aangever 1] te zeggen dat hij EUR 500.000-- moet betalen en
-op dreigende toon tegen die [aangever 1] te zeggen: "op een gegeven moment mag je me niet meer betalen" en "dikke kankerlijer kijk uit als je me niet meer mag betalen" en "of jij in de kist of ik in de kist" en "ze kunnen ons wel vastzetten maar dan komen we met 20 man terug" en 
-met zijn mededaders om die [aangever 1] te gaan staan en op dreigende/luide toon te zeggen: "Waar zijn de spullen" en 
-(daarbij) op de borst van die [aangever 1] te duwen en met de vuist uit te halen naar die [aangever 1] en die [aangever 1] meermalen te schoppen 
terwijl de uitvoering van dat voorgenomen misdrijf niet is voltooid;




Parketnummer 08/963634-20 

1.
hij in de periode van 24 april 2020 tot en met 1 december 2020 in Nederland heeft deelgenomen aan de voortzetting van de werkzaamheid van een organisatie die bij onherroepelijke rechterlijke beslissing van 24 april 2020 verboden is verklaard te weten [motorclub] ( [motorclub] ) immers heeft hij verdachte:
-op 20 mei 2020 te Gameren op zijn woonadres een [motorclub] meeting heeft gehouden waarbij (enkele van) de aanwezigen gekleed waren in full colors van [motorclub]  en
-op 25 mei 2020 te Laren (gedurende een bezoek aan [aangever 1] ) een T-shirt heeft gedragen met de uiterlijke kenmerken van [motorclub]  en 
-sinds de oprichting van de [motorclub] (in juni 2020) de rang en/of functie heeft van ‘sargento de armas’ (sergeant of arms) en lid is van het bestuur van [motorclub] en/of
-op 25 juni 2020 op de snelweg A59 een T-shirt en riem heeft gedragen met de uiterlijke kenmerken van [motorclub] en op een motorfiets heeft gereden voorzien van de tekst “ [motorclub] ” en het [motorclub] logo;



2.
hij op 18 mei 2020 te Waardenburg gemeente West Betuwe (in de omgeving van de rivier De Waal) opzettelijk mishandelend een persoon (te weten [aangever 2] ) op/tegen zijn oog heeft geslagen ten gevolge waarvan deze enig lichamelijk letsel heeft bekomen.



De rechtbank acht niet bewezen wat aan verdachte meer of anders is ten laste gelegd zodat zij hem daarvan zal vrijspreken.



Indien in de tenlastelegging taal- en/of schrijffouten voorkomen zijn deze verbeterd in de bewezenverklaring. De verdachte is daardoor niet geschaad in de verdediging.








5De strafbaarheid van het bewezen verklaarde


Het bewezen verklaarde is strafbaar gesteld in de artikelen 45 47 140 300 en 317 Wetboek van Strafrecht (Sr) en artikel 10 van de Opiumwet. Er zijn geen feiten of omstandigheden aannemelijk geworden die de strafbaarheid van de feiten uitsluiten. Het bewezen verklaarde levert op:




Ten aanzien van parketnummer 08/963589-20 


feiten 1 en 2 telkens: het misdrijf: 
opzettelijk handelen in strijd met een in artikel 2 onder A van de Opiumwet gegeven verbod en
opzettelijk handelen in strijd met een in artikel 2 onder B van de Opiumwet gegeven verbod; 




feit 3: het misdrijf: medeplegen van poging tot afpersing;




Ten aanzien van parketnummer 08/963634-20 


feit 1: het misdrijf: de voortzetting van de werkzaamheid van een organisatie die bij onherroepelijke rechterlijke beslissing verboden is verklaard;




feit 2: het misdrijf: mishandeling. 





6De strafbaarheid van verdachte


Er zijn geen feiten of omstandigheden aannemelijk geworden die de strafbaarheid van verdachte uitsluiten. De rechtbank oordeelt daarom dat verdachte strafbaar is voor de bewezen verklaarde feiten.





7De op te leggen straf of maatregel


7.1

De vordering van de officier van justitie



De officier van justitie heeft gevorderd dat verdachte ter zake alle ten laste gelegde feiten wordt veroordeeld tot een gevangenisstraf voor de duur van 10 jaren met aftrek van voorarrest. 




7.2

Het standpunt van de verdediging



De verdediging heeft geen strafmaat verweer gevoerd. 




7.3

De gronden voor een straf of maatregel



Bij de strafoplegging houdt de rechtbank rekening met de aard en de ernst van de gepleegde feiten de omstandigheden waaronder deze zijn begaan en de persoon van verdachte zoals die uit het dossier en tijdens de behandeling ter terechtzitting naar voren zijn gekomen. De rechtbank acht daarbij in het bijzonder het volgende van belang. 



Verdachte heeft zich samen met mededaders schuldig gemaakt aan de uitvoer van een grote hoeveelheid amfetamine en cocaïne uit Nederland. Verdachtes handelen draagt aldus in aanzienlijke mate bij aan de handel in en het gebruik van verdovende middelen waardoor de volksgezondheid wordt bedreigd en waardoor ook wordt bevorderd dat gebruikers vermogensdelicten plegen om de voor het gebruik benodigde gelden te verkrijgen. Dit veroorzaakt veel schade en onrust in de samenleving. 
Voorts heeft verdachte zich schuldig gemaakt aan het medeplegen van een poging tot afpersing mishandeling en het voortzetten van de werkzaamheid van een organisatie die bij onherroepelijke rechterlijke beslissing verboden is verklaard (te weten [motorclub] ). 



Gezien de ernst van de gepleegde feiten kan niet anders worden gereageerd dan met het opleggen van een onvoorwaardelijke gevangenisstraf.



De rechtbank heeft acht geslagen op een uittreksel Justitiële Documentatie van verdachte van 20 januari 2022. Daaruit blijkt dat verdachte op 17 februari 2021 door de meervoudige strafkamer van de rechtbank Gelderland is veroordeeld tot een gevangenisstraf voor de duur van zes jaren voor onder andere poging tot doodslag. Gelet op het bepaalde in artikel 63 Sr houdt de rechtbank bij het opleggen van de hierna te melden straf rekening met de straf die verdachte bij voornoemd vonnis is opgelegd. 



Bij het bepalen van de straf heeft de rechtbank voorts acht geslagen op de Oriëntatiepunten voor straftoemeting van het Landelijk Overleg Vakinhoud Strafrecht (LOVS). Hierin staat onder meer als uitgangspunt voor straftoemeting voor de in- en uitvoer van meer dan 20 kilo harddrugs in georganiseerd verband een gevangenisstraf van 72 maanden. Die oriëntatiepunten gaan uit van een first offender.



Gelet op het hiervoor overwogene zal de rechtbank een onvoorwaardelijke gevangenisstraf voor de duur van acht (8) jaren opleggen.



Tenuitvoerlegging van de op te leggen gevangenisstraf zal volledig plaatsvinden binnen de penitentiaire inrichting tot het moment dat aan de verdachte voorwaardelijke invrijheidstelling wordt verleend als bedoeld in artikel 6:2:10 Sv. 




7.4

De inbeslaggenomen voorwerpen



De officier van justitie heeft het standpunt ingenomen dat de in beslag genomen geweren en [motorclub] kleding onttrokken moet worden aan het verkeer. 



De verdediging heeft de teruggave aan verdachte verzocht van de in beslag genomen geweren en de [motorclub] kleding. 



De rechtbank is van oordeel dat de op de beslaglijst vermelde geweren en de in beslag genomen kleding voor zover deze kleding niet expliciet betrekking heeft op de lokale niet verboden chapters van [motorclub]  vatbaar zijn voor onttrekking aan het verkeer aangezien deze aan verdachte toebehorende voorwerpen van zodanige aard dat het ongecontroleerde bezit daarvan in strijd is met de wet of met het algemeen belang die bij gelegenheid van het onderzoek naar de door hem begane feiten dan wel de feiten waarvan hij wordt verdacht zijn aangetroffen en de voorwerpen kunnen dienen tot het begaan of de voorbereiding van soortgelijke feiten dan wel tot de belemmering van de opsporing daarvan.



De rechtbank zal de teruggave aan de verdachte gelasten van de aan verdachte toebehorende op de beslaglijst vermelde kleding voor zover deze kleding expliciet betrekking heeft op de lokale niet verboden chapters van [motorclub]  aangezien deze niet vatbaar is voor verbeurdverklaring of onttrekking aan het verkeer en het belang van strafvordering zich niet tegen teruggave verzet. De rechtbank verwijst hiertoe naar het hiervoor overwogene. 






8De toegepaste wettelijke voorschriften


De hierna te nemen beslissing berust op de hiervoor genoemde wetsartikelen. Daarnaast berust deze beslissing op de artikelen 36b 36d 57 en 91 Sr.





9De beslissing


De rechtbank:




afwijzing voorwaardelijk verzoek


- wijst af het verzoek van de verdediging tot het stellen van prejudiciële vragen aan het Hof van Justitie;



bewezenverklaring


- verklaart bewezen dat verdachte het met parketnummer 08/963589-20 onder 1 2 en 3 en het met parketnummer 08/963634-20 onder 1 en 2 ten laste gelegde heeft begaan zoals hierboven omschreven;
- verklaart niet bewezen wat aan verdachte meer of anders is ten laste gelegd en spreekt hem daarvan vrij;



strafbaarheid feiten


- verklaart het bewezen verklaarde strafbaar;
- verklaart dat het bewezen verklaarde de volgende strafbare feiten oplevert:



Ten aanzien van parketnummer 08/963589-20 


feiten 1 en 2 telkens:

opzettelijk handelen in strijd met een in artikel 2 onder A van de Opiumwet gegeven verbod
en
opzettelijk handelen in strijd met een in artikel 2 onder B van de Opiumwet gegeven verbod; 




feit 3: medeplegen van poging tot afpersing;




Ten aanzien van parketnummer 08/963634-20 


feit 1: de voortzetting van de werkzaamheid van een organisatie die bij onherroepelijke rechterlijke beslissing verboden is verklaard;




feit 2: mishandeling. 




strafbaarheid verdachte


- verklaart verdachte strafbaar voor het met parketnummer 08/963589-20 onder 1 2 en 3 en het met parketnummer 08/963634-20 onder 1 en 2 bewezen verklaarde;



straf


- veroordeelt verdachte tot een gevangenisstraf voor de duur van 8 (acht) jaren;
- bepaalt dat de tijd die de verdachte voor de tenuitvoerlegging van deze uitspraak in verzekering en voorlopige hechtenis heeft doorgebracht bij de uitvoering van de gevangenisstraf geheel in mindering zal worden gebracht;



de in beslag genomen voorwerpen


- verklaart onttrokken aan het verkeer de in beslag genomen voorwerpen te weten vier geweren en de kleding die niet expliciet betrekking heeft op de lokale niet verboden chapters van [motorclub] ;
- gelast de teruggave van de in beslag genomen kleding die expliciet betrekking heeft op de lokale niet verboden chapters van [motorclub]  aan verdachte.



Dit vonnis is gewezen door mr. R.M. van Vuure voorzitter mr. S.K. Huisman en mr. S.H. Peper rechters in tegenwoordigheid van mr. C.C. van Druten griffier en is in het openbaar uitgesproken op 15 maart 2022.





Buiten staat

Mr. S.K Huisman en mr. S.H. Peper zijn niet in de gelegenheid dit vonnis mede te ondertekenen.





HR 5 oktober 2010; ECLI:NL:HR:2010:BL5629 r.o. 4.4.1


Wanneer hierna wordt verwezen naar dossierpagina’s zijn dit pagina’s uit het dossier van de Landelijke eenheid Dienst Landelijke Recherche met onderzoeksnummer 26Vidalia/LERBC20002. Tenzij hieronder anders wordt vermeld wordt steeds verwezen naar bladzijden van een in de wettelijke vorm door daartoe bevoegde personen opgemaakt proces-verbaal.



PD Persoonsdossier HEES pagina 19-25


 ZD01 pagina 56-63


 ZD01 pagina 65-68


 ZD01 pagina 70-73


 ZD01 looppv chats op pagina 7


 ZD01 looppv chats op pagina 8


 ZD01 looppv chats beginnend onderaan pagina 8 en doorlopend op pagina 9


 ZD01 looppv chats onderaan pagina 11


 ZD01 looppv chats onderaan pagina 15 en onderaan pagina 16


 ZD01 looppv chats op pagina 15


 ZD01 looppv chats op pagina 17


 ZD01 looppv chats onderaan pagina 20


 ZD01 looppv chats op pagina 22-27


 ZD 02 looppv chats beginnend onderaan pagina 5 en doorlopend op pagina 6 


 ZD 02 looppv chats pagina 6 


 ZD 02 looppv chats pagina 6 


 ZD 02 looppv chats pagina 7 


 ZD 02 looppv chats beginnend onderaan pagina 19 en doorlopend op pagina 20


 ZD01 pagina 81 laatste alinea


 ZD01 pagina 81 laatste alinea


 ZD01 pagina 82 eerste alinea


ZD01 pagina 90 derde alinea regel 4-6


 ZD01; pagina 91 derde alinea regel 5-36


 ZD01; pagina 98 tweede alinea regel 4


 ZD01 pagina 104 zevende alinea en bijlage 1 pagina 112


ZD01 pagina 105 tweede alinea


 ZD01 pagina 104 vijfde alinea laatste zin


 ZD03 pagina 55


 ZD01 pagina 96 derde regel van onderen en pagina 84


 ZD03 pagina 99


 ZD03 looppv pagina 13


ECLI:HR:NL:2020:797


 Proces-verbaal van de terechtzitting op 1 maart 2022


ZD 140 lid 2 SR chats op pagina 6


ZD 140 lid 2 SR bijlage 1 proces-verbaal van observatie woensdag 20 mei 2020


ZD 104 lid 2 SR pagina 7 laatste alinea en pagina 8 foto


ZD 140 lid 2 SR bijlage 5 pagina 1 en kleding nr. 29


ZD 140 lid 2 SR bijlage 3


ZD01 looppv chats op pagina 30 onderaan


 ZD01 looppv chats op pagina 31 bovenaan


 ZD01 looppv chats beginnend op pagina 31 en doorlopend op pagina 32 bovenaan


 ZD01 looppv foto op pagina 32


 ZD01 looppv chats op pagina 33


 ZD03 looppv chats op pagina 34 onderaan

