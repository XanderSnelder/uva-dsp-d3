

Rolnummer:		22-003327-06 
Parketnummer:		09-926179-05 
Datum uitspraak:	19 maart 2008
TEGENSPRAAK





Gerechtshof te 's-Gravenhage
meervoudige kamer voor strafzaken



Arrest



gewezen op het hoger beroep tegen het vonnis van 
de rechtbank 's-Gravenhage van 30 mei 2006 in de strafzaak 
tegen de verdachte:



[verdachte]
geboren te [geboorteplaats] (Turkije) op [geboortedatum] 1981 
adres: [adres].



ONDERZOEK VAN DE ZAAK


Dit arrest is gewezen naar aanleiding van het onderzoek op de 
terechtzitting in eerste aanleg en het onderzoek op de terechtzittingen 
in hoger beroep van dit hof van 23 augustus 2007 en 5 maart 2008.



Het hof heeft kennisgenomen van de vordering van de advocaat-generaal 
en van hetgeen namens de verdachte naar voren is gebracht.



TENLASTELEGGING


Aan de verdachte is tenlastegelegd hetgeen vermeld staat in de inleidende 
dagvaarding zoals ter terechtzitting in eerste aanleg op vordering van de 
officier van justitie gewijzigd. Van de dagvaarding en van de vordering 
wijziging tenlastelegging zijn kopieën in dit arrest gevoegd.


De verdenking komt er kort en feitelijk weergegeven op neer dat de verdachte:


Feit 1 primair subsidiair en meer subsidiair: op 12 november 2005 [slachtoffer] 
al dan niet met voorbedachte rade zwaar lichamelijk letsel heeft toegebracht 
dan wel heeft mishandeld ten gevolge waarvan [slachtoffer] is overleden.



Feit 2: in of omstreeks de periode van augustus 2005 tot en met november 2005 
cocaïne heeft gedeald dan wel aanwezig heeft gehad.



Feit 3: in of omstreeks de periode van september 2005 tot en met november 2005 
een of meer tv-lcd-schermen heeft geheeld.



PROCESGANG


In eerste aanleg is de verdachte van het onder 1 primair (zware mishandeling 
terwijl het feit de dood ten gevolge heeft) en subsidiair (zware mishandeling 
gepleegd met voorbedachte raad terwijl het feit de dood tengevolge heeft) 
tenlastegelegde vrijgesproken en ter zake van het onder 1 meer subsidiair 
(mishandeling) 2 en 3 tenlastegelegde veroordeeld tot een gevangenisstraf 
voor de duur van negen maanden met aftrek van voorarrest en met beslissing 
omtrent de vordering van de benadeelde partij als nader in het vonnis is 
omschreven. Tevens is bepaald dat het bevel tot voorlopige hechtenis van de 
verdachte wordt opgeheven met ingang van het tijdstip waarop de duur van de 
voorlopige hechtenis gelijk wordt aan die van de opgelegde gevangenisstraf.


De officier van justitie heeft tegen het vonnis hoger beroep ingesteld.


HET VONNIS WAARVAN BEROEP


Het vonnis waarvan beroep kan niet in stand blijven omdat het hof zich daarmee 
niet verenigt.



BEWIJSVOERING

Feit 1

1. De feiten.


Op 12 november 2005 om 11.25 uur is in de Jacob Catsstraat te Den Haag 
[slachtoffer] aangehouden op verdenking van een poging tot inbraak 
in een auto aldaar.(1) [slachtoffer] is naar het politiebureau aan de Hoefkade 
te Den Haag gebracht voorgeleid en vervolgens ingesloten in een observatiecel.(2) 
Diezelfde dag omstreeks 20.30 uur is [slachtoffer] overgebracht naar het Westeinde 
Ziekenhuis te Den Haag (3) alwaar hij in de vroege ochtend van 13 november 
2005 is overleden.(4) Uit een gerechtelijke sectie (5) is gebleken dat [slachtoffer] 
schedel- en hersenletsels had die het gevolg waren van zeer heftig botsend 
geweld op het hoofd aan welke letsels [slachtoffer] is overleden. Uit verklaringen 
van getuigen (zie hierna) blijkt dat [slachtoffer] op 12 november 2005 omstreeks 
2.00 à 2.30 uur op de Hoefkade te Den Haag door iemand tegen het hoofd is 
gestompt waardoor [slachtoffer] met het achterhoofd op de straat of stoep is gevallen.


2. Wie heeft het slachtoffer omstreeks 02.00 à 02.30 uur gestompt?


Het hof acht bewezen dat het de verdachte is geweest die [slachtoffer] op 12 november 
2005 omstreeks 2.00 à 2.30 uur op de Hoefkade te Den Haag een krachtige stomp 
op of tegen het hoofd heeft gegeven waardoor deze achterover is gevallen en met 
zijn achterhoofd hard op de straat of stoep is terecht gekomen. 


Het hof baseert zich hierbij op de volgende verklaringen.


Getuige [getuige 1] (6) wandelde met getuige [getuige 2] kennelijk op 12 november 2005 
tussen 02.00 en 03.00 uur over de Hoefkade te Den Haag. Schuin tegenover de Van 
Ravesteinstraat zagen zij [slachtoffer] bij een telefooncel staan met een man. 
De beide getuigen kenden [slachtoffer]. [slachtoffer] en die man leken elkaar eveneens te kennen. 
De beide getuigen [getuige 1] en [getuige 2] vroegen [slachtoffer] hen iets te geven; de man die 
bij [slachtoffer] was stelde hun aanwezigheid niet op prijs. Zij zijn toen weggelopen. 
Op de hoek van de Hoefkade en de Jan Steenstraat zagen zij in het neonlicht 
ter plaatse een rode of champagnekleurige auto die met de neus in de richting 
van de Vaillantlaan stond. De bestuurder leunde uit het raam en leek op de man die 
bij [slachtoffer] was te letten en bij hem te horen. Hij leek jonger slanker en blanker 
dan de man die bij [slachtoffer] was. De getuigen liepen de Jan Steenstraat in waar zij 
vervolgens een opvallende klap achter zich hoorden. Even later scheurde de auto 
die zij hadden zien staan weg in de richting van de Vaillantlaan. Teruggekeerd 
op de Hoefkade zagen zij [slachtoffer] gestrekt op de grond bij de telefooncel liggen. 
De getuigen hadden de indruk dat [slachtoffer] compleet knock out was.



Getuige [getuige 2] (7) bevestigt dit relaas; hij hoorde de klap toen hij op de hoek 
van de Hoefkade met de Jan Steenstraat was. Onmiddellijk na de klap keek [getuige 2] om 
en zag hij [slachtoffer] en die andere man heel dicht bij elkaar staan. [getuige 2] zag dat 
[slachtoffer] achterwaarts op de grond viel; hij is recht achterover gevallen. Vervolgens 
zag [getuige 2] de man die bij [slachtoffer] was naar de auto lopen en aan de rechter voorzijde 
instappen waarna de auto wegreed. 



Getuige [getu[getuige 3] stelt (8) dat hij in de bewuste nacht met de verdachte 
in een auto een rode Opel Astra ([getuige 3] als bestuurder en de verdachte als bijzitter) 
op de Hoefkade te Den Haag is geweest waar zij [slachtoffer] zagen. De verdachte is 
uitgestapt en heeft met het slachtoffer ([slachtoffer]) gesproken.(9) Toen kwamen twee mannen
aanlopen die even bij [slachtoffer] en de verdachte zijn gestopt en toen zijn doorgelopen. 
De verdachte heeft vervolgens [slachtoffer] met een vuist in het gezicht geslagen. 
[slachtoffer] viel in één beweging achterover op de grond. [getuige 3] hoorde toen een hard geluid. 
Dat de verdachte [slachtoffer] met een vuist heeft geslagen heeft de verdachte daarna in de 
auto aan [getuige 3] bevestigd. In een volgende verklaring (10) heeft [getuige 3] verklaard dat 
[slachtoffer] kennelijk knock out ging. Hij viel namelijk als een zak ineen. Het geluid van 
de klap leek op een geluid dat een van twee hoog naar beneden gevallen bloempot met 
aarde maakt. Hij en de verdachte zijn daarna met de auto die hij op de hoek van de 
Hoefkade met de Jan Steenstraat had geparkeerd weggereden in de richting van de 
Vaillantlaan. [slachtoffer] lag toen nog roerloos op de grond. [getuige 3] is bij zijn afgelegde 
verklaringen gebleven toen hij door de rechter-commissaris als getuige is gehoord.(11) 
(12)



Getuige [getuige 4] (13) heeft verklaard dat [bijnaam verdachte] de man die hij herkent 
van een foto [de verdachte heeft op 16 mei 2006 ter zitting in eerste aanleg verklaard 
dat hij ook [bijnaam verdachte] wordt genoemd] zelf tegen hem heeft gezegd dat hij en [getuige 3] 
([getuige 3]) [slachtoffer] ([slachtoffer]) waren tegengekomen en hij toen [slachtoffer] een klap heeft gegeven. 
[slachtoffer] zou in één klap zijn neergegaan.Het hof merkt op dat het desbetreffende 
proces-verbaal van verhoor van de getuige [getuige 4] vermeldt dat aan de getuige in foto 
verband foto D-02 is getoond doch niet vermeldt wie op deze foto is afgebeeld. 
Uit een ander proces-verbaal (14) blijkt evenwel dat de verdachte de op foto D-02 
afgebeelde persoon is.



Het hof laat de onderling tegenstrijdige verklaringen van [getuige 5] 
buiten beschouwing.



Tevens acht het hof het van belang dat de verdachte zelf heeft verklaard (15) dat 
hij de bewuste nacht samen met [getuige 3] is geweest en dat zij die nacht in een rode 
Opel Astra hebben rondgereden. [getuige 3] heeft dit bevestigd.16 De getuige [getuige 1] 
heeft verklaard dat hij een auto een rode of champagnekleurig Opel bij de Hoefkade
heeft zien staan. (17) Vervolgens heeft de getuige [getuige 1] op 22 november 2005 aan 
verbalisanten een auto aangewezen die van het zelfde type was als die hij gezien had 
(het hof begrijpt: bij de gebeurtenis van 12 november 2005 rond [slacht[slachtoffer]). 
Destijds had die auto volgens de getuige een rode kleur. De verbalisanten melden dat 
de door de getuige aangewezen auto een Opel Astra betrof.(18)



Getuige [getuige 1] heeft bij een fotoconfrontatie (19) de verdachte niet herkend en 
gezegd dat de foto (waarop de verdachte stond afgebeeld) niet de persoon betrof die 
hij met [slachtoffer] heeft zien praten maar wel op die persoon lijkt. Het hof acht deze 
negatieve confrontatie gedaan 15 dagen na de waarnemingen en gelet op de hiervoor 
aangeduide verklaringen van getuigen te weinig overtuigend om daaraan de conclusie 
te verbinden dat de verdachte niet de persoon is geweest die [slachtoffer] de vuistslag 
heeft gegeven. 


3. Opzet.


Met betrekking tot het voor een bewezenverklaring van zware mishandeling vereiste 
opzet overweegt het hof dat het een feit van algemene bekendheid is dat het hoofd 
een zeer kwetsbaar deel van het menselijk lichaam is en dat een krachtige stomp 
tegen het hoofd al dan niet in combinatie met een daardoor veroorzaakte harde val 
gemakkelijk kan leiden tot ernstig letsel in of aan het hoofd. Van dit risico moet 
de verdachte zich bewust zijn geweest zodat hij door niettemin het slachtoffer 
met kracht tegen het hoofd te stompen willens en wetens de aanmerkelijke kans 
heeft aanvaard dat dit letsel zou optreden. Dat het toegebrachte letsel als zwaar 
lichamelijk letsel kan worden aangemerkt blijkt uit het navolgende.


4. Het verband tussen de stomp van de verdachte en de dood van het slachtoffer.


Op het slachtoffer is sectie verricht. Het betreffende obductieverslag van 
11 mei 2006 (20) vermeldt in de epicrise: 



"Er waren bloeduitstortingen op het voorhoofd en in relatie daarmee een zeer 
uitgebreide bloeduitstorting in de hoofdhuid. Er was een breuk van het schedeldak 
en veel bloed daaronder zowel onder het schedeldak als onder het harde hersenvlies. 
Er waren bloedingen en kneuzingen in de hersenen voornamelijk gelokaliseerd aan 
de voorzijde. Er was begeleidende hersen-zwelling met als gevolg daarvan 
inklemmingsverschijnselen. Het overlijden is goed te verklaren als gevolg van de 
hersenschade. Er waren geen andere ziekelijke orgaan-afwijkingen die aan het 
overlijden een bijdrage kunnen hebben geleverd. De schedel- en hersenletsels zijn 
het gevolg geweest van zeer heftig botsend geweld op de boven- en voorzijde van 
het hoofd inwerkend op een groot oppervlak van de schedel. (...) [slachtoffer] 42 jaar oud geworden is overleden door heftig botsend geweld op het hoofd."



Onder 2 heeft het hof vastgesteld dat de verdachte [slachtoffer] een vuistslag op of tegen 
het hoofd heeft gegeven waardoor deze achterover is gevallen en met zijn 
achterhoofd hard op de straat of stoep is terecht gekomen. Dat deze klap hard is 
geweest leidt het hof af uit de volgende verklaringen van getuigen. 



Getuige [getuige 3] heeft verklaard (21) dat [slachtoffer] na de stomp licht door de knieën 
en achterover viel in één beweging naar de grond. [slachtoffer] deed daarbij geen 
pogingen om zijn evenwicht te herstellen.



Getuige [getuige 2] heeft verklaard (22) dat [slachtoffer] na de stomp recht achterover is 
gevallen. Getuige [getuige 4] (23) heeft verklaard dat de verdachte hem heeft verteld 
dat [slachtoffer] in één klap neer ging. Getuige [getuige 6] (24) heeft in een nacht van 
vrijdag op zaterdag in november 2005 omstreeks 03.00 uur [slachtoffer] op de Hoefkade 
zien liggen in een toestand "heel ver weg" mompelend suffig en ongecontroleerd 
bewegend. 



De verwondingen van [slachtoffer] bij de sectie geconstateerd passen bij dit door de 
verdachte toegepaste geweld op [slachtoffer] en diens val. Zo verklaart neuroloog prof. 
Dr. R.A.C. Roos als deskundige ter zitting van de rechtbank op 16 mei 2006 (25):



"In mijn verklaring in het proces-verbaal heb ik aangegeven dat het waargenomen 
letsel goed verklaarbaar is door een vuistslag en een daarop volgende val op straat. 
Ik bedoel daarmee dat oorzaak en gevolg aan elkaar vast zitten. Ik vind dit een 
logische verklaring. Het geconstateerde letsel zou ik niet verklaren vanuit een 
val naar voren. Uit het geconstateerde letsel kan ik geen tweede val op het a
chterhoofd afleiden. (...) Ik zeg u dat de geconstateerde breuklijn veroorzaakt 
kan zijn door één klap. Ik zeg u dat je op voorhand niet kunt weten waar de breuk 
komt. (...)"



Met betrekking tot het opgelopen hersenletsel verklaart deskundige Roos in die 
zitting voorts: "Het kan zijn dat de geconstateerde schade in de voorste kwabben 
van de hersenen is ontstaan door de klap. Het kan ook zijn dat de schade aan de 
hersenen is veroorzaakt door de val van betrokkene. Door beide factoren schuren 
de voorste hersenkwabben als het ware langs de schedel. Dit kan eveneens het 
geconstateerde letsel in de hersenen hebben veroorzaakt. Achteraf is bij betrokkene 
maximale zwelling door bloeduitstortingen waargenomen. De zwelling vindt vaak 
bovenin plaats en drukt dan naar beneden. Daar bevindt zich de hersenstam en dat 
is waar dan beschadigingen voorkomen. Die zijn ook bij betrokkene waargenomen."



Uit het obductieverslag blijkt niet van enig ander letsel of enige andere 
verwonding die in relatie zou kunnen worden gebracht met de geconstateerde breuk 
in het schedeldak en de opgelopen hersenbeschadigingen.



Op grond van het bovenstaande is het hof van oordeel dat het de stomp van de 
verdachte tegen het hoofd van [slachtoffer] en diens daardoor ontstane val met het 
hoofd op de straat of stoep is geweest waardoor het dodelijke letsel is ontstaan.


5. Invloed van mogelijke andere factoren op de dood van het slachtoffer.


Resteert nog de vraag of andere factoren een zodanige rol hebben gespeeld 
dat zij eraan in de weg staan het overlijden van [slachtoffer] aan de verdachte toe 
te rekenen.



Uit de verklaringen van de betrokken verbalisanten [verbalisant 1] en [verbalisant 2] (26) blijkt
dat [slachtoffer] op 12 november 2005 kort na 11.00 uur door de politie is aangehouden 
en is vervoerd naar het politiebureau. Bij deze aanhouding is geweld gebruikt 
in de vorm van een armklem het naar de grond brengen van [slachtoffer] en het omdoen van 
handboeien. [verbalisant 1] heeft verklaard dat hij op enig moment hierbij met de vlakke 
binnenzijde van de rechterhand met redelijke kracht tegen het achterhoofd van [slachtoffer] 
heeft geduwd (27) niet geslagen. Volgens [verbalisant 2] is [slachtoffer] bij zijn aanhouding 
niet met het hoofd op de grond of tegen een ander hard voorwerp terecht gekomen.(28)



Uit de verklaringen van de betrokken verbalisanten (29) leidt het hof af dat [slachtoffer] 
zich in het politiebureau is blijven verzetten en uiteindelijk met de voeten over 
de vloer naar een observatiecel is gesleept en daarin is geplaatst. In het 
politiebureau is enig geweld tegen [slachtoffer] gebruikt. [verbalisant 1] heeft verklaard (30)
dat [verbalisant 3] met zijn vlakke rechterhand een zacht tikje tegen de achterzijde 
van het hoofd van [slachtoffer] heeft gegeven teneinde diens aandacht te krijgen. [verbalisant 2] 
heeft verklaard (31) dat [verbalisant 3] [slachtoffer] in de buik heeft geslagen toen deze 
zich verzette tegen een fouillering. [verbalisant 3] heeft verklaard (32) dat hij 
toen [slachtoffer] de voorgeleidingsbalie had vastgegrepen en niet wilde loslaten 
hem een pijnprikkel heeft gegeven door met de vlakke linkerhand tegen de zijkant 
van het hoofd van [slachtoffer] te drukken en met de knokkels van de rechterhand tegen 
de andere zijkant van diens hoofd te drukken. Hij heeft daarna nog met de elleboog 
een por in diens zijde gegeven.



Met betrekking tot de omschreven geweldshandelingen jegens [slachtoffer] bij zijn 
aanhouding en in het politiebureau heeft de eerder genoemde deskundige Roos 
verklaard (33):



"Mijns inziens kunnen het op de buik neerleggen en het op de rug draaien van de 
armen geen invloed hebben gehad op de medische toestand van betrokkene. Het hangt 
van de zwaarte van de uitgedeelde tik af of dit een negatief effect zal hebben gehad. 
Normaal gesproken zal dit geen negatief gevolg hebben gehad. (...) Het vastpakken 
van het hoofd van verdachte (het hof begrijpt: [slachtoffer])(...) kan waarschijnlijk niet
tot het geconstateerde letsel hebben geleid. (...) Ik weet niet of het "slepen door 
een cellenblok" tot extra schade leidt. (...) Als je het hoofd normaal behandelt 
dan zou daardoor geen extra schade kunnen ontstaan mijns inziens."


In een andere verklaring (34) heeft deskundige Roos verklaard:


"Het aangetroffen letsel bij [slachtoffer] kan niet door een duw tegen het achterhoofd 
zijn ontstaan. De schedel is dermate hard dat alleen grof geweld door directe 
toediening (slag/stomp/voorwerp) of val met het hoofd op een hard oppervlak 
zoals de straat tot een dergelijk letsel kan leiden."



Het hof concludeert uit het bovenstaande dat het geweld dat de verbalisanten bij 
de aanhouding op straat tot en met de insluiting in het politiebureau op [slachtoffer] 
hebben toegepast niet heeft bijgedragen aan de door hem opgelopen letsels die zijn 
overlijden hebben veroorzaakt.



Vervolgens is er de vraag of gebruik van alcohol of verdovende middelen door [slachtoffer] 
kan hebben bijgedragen aan zijn dood. 



Dr. K.J. Lusthof apotheker-toxicoloog verbonden aan het N.F.I. heeft als deskundige 
een rapport (35) uitgebracht waarvan de conclusie luidt:



"In het bloed van [slachtoffer] bij sectie veilig gesteld en in het spijtserum van 
[slachtoffer] werd een lage concentratie cocaïne aangetoond. In het bloed en spijtserum
 van [slachtoffer] werden ook omzettingsproducten van cocaïne aangetoond. In het 
spijtserum werd een aanwijzing gevonden voor de aanwezigheid van cetirizine en/of 
hydroxyzine. Lidocaïne werd aangetoond in het sectiebloed maar niet in het spijtserum; 
waarschijnlijk is lidocaïne in het ziekenhuis toegediend. In de urine en het spijtserum 
werd geen alcohol aangetoond. In het sectiebloed werd een geringe concentratie alcohol 
aangetoond (ongeveer 01 promille) maar een onbekend gedeelte hiervan kan postmortaal 
zijn gevormd. Op grond van de resultaten is een toxicologische bijdrage aan het 
overlijden van [slachtoffer] onwaarschijnlijk."



Ter terechtzitting van de rechtbank d.d. 16 mei 2006 (36) heeft deskundige Lusthof 
verklaard: 



"Ik kan niet uitsluiten dat een werkzame concentratie cocaïne in het slachtoffer 
aanwezig was ten tijde van het begin van de detentie. (...) Als apotheker-toxicoloog 
beoordeel ik de acute overlijdensgevaren door het gebruik van onder andere cocaïne. 
In dit geval heeft het slachtoffer na zijn cocaïnegebruik nog langere tijd geleefd. 
Er is dus geen acuut effect geweest van de cocaïne op het overlijden zoals dat 
bijvoorbeeld bij het gebruiken van een overdosis wel het geval is."


Deskundige Roos heeft verklaard (37):


"Het gegeven dat [slachtoffer] bekend was met het gebruik van cocaïne met daarop het 
schedel- hersentrauma maakt het denkbaar dat de gevolgen van het trauma vele malen 
groter zijn uitgevallen dan dat anders eventueel mogelijk zou zijn geweest. 
Hoeveel procent van de gevolgen voor rekening komen van het preëxistente 
cocaïnegebruik is niet te bepalen. Indien niet vlak tevoren cocaïne gebruikt is 
is een samenhang zeer onwaarschijnlijk gezien de zeer korte tijd dat dit effect 
(hypertensie) optreedt."


Tenslotte wijst het hof nog op de volgende omstandigheden.


Getuige [getuige 3] heeft verklaard (38) dat toen hij met de verdachte van de plaats 
waar [slachtoffer] de stomp heeft gekregen is weggereden [slachtoffer] nog op straat lag. Later 
die nacht is [getuige 3] naar de plaats van het gebeurde teruggegaan maar [slachtoffer] was daar 
toen niet meer. [getuige 3] heeft voorts verklaard dat hij enkele dagen na het overlijden 
van [slachtoffer] iemand gesproken heeft die [slachtoffer] in de bewuste nacht nog heeft gezien. 
[slachtoffer] was toen bij kennis zat op de grond en reageerde agressief en afwerend. 



De getuige [getuige 2] heeft verklaard (39) dat toen hij met [getuige 1] is teruggelopen naar 
de Hoefkade [slachtoffer] nog op de grond lag en zijn rechterhand trillend bewoog.



De getuige [getuige 1] heeft verklaard (40) dat hij en de getuige [getuige 2] na het horen 
wegscheuren van een auto teruggelopen zijn naar de plek waar zij even tevoren het 
slachtoffer hadden gezien. Het slachtoffer lag toen bewusteloos op straat.



De getuige [getuige 7] heeft verklaard (41) dat zij twee personen gesproken heeft 
die het slachtoffer op 12 november 2005 om 02.30 à 03.00 uur op de Hoefkade gezien 
hebben. De een heeft gezien dat het slachtoffer op de stoeprand zat met zijn hoofd 
tussen zijn handen de ander heeft het slachtoffer een half uur later op straat zien 
liggen (hof: de getuige bedoelt vermoedelijk de getuige [getuige 6]).



De getuige [getuige 6] heeft verklaard (42) dat hij in de bewuste nacht omstreeks 
03.00 uur het slachtoffer op de Hoefkade op straat heeft zien liggen. Het slachtoffer 
lag op zijn rug en steunde met zijn ellebogen op de grond. Hij was "in een toestand 
heel ver weg" mompelde kwam suffig over en maakte ongecontroleerde bewegingen.



De getuige [getuige 8] heeft verklaard (43) dat hij het slachtoffer op 12 november 
2005 omstreeks 10.00 uur in een portiek aan de Jacob Catsstraat zag zitten en dat 
hij de indruk had dat het slachtoffer zat te slapen. Een uur later zag hij dat het 
slachtoffer bij een auto stond en deed alsof hij sliep met zijn hoofd op het dak 
van de auto. De getuige kreeg van deze man de indruk dat hij of zwakbegaafd 
of zeer afwezig was. Kort hierop kwam de politie.



De verbalisanten [verbalisant 1] en [verbalisant 2] hebben het slachtoffer vervolgens aangehouden.
De verbalisant [verbalisant 1] heeft verklaard (44) dat het slachtoffer kennelijk verward 
was wijd opengesperde ogen had en niet reageerde. Bij de aanhouding verzette het 
slachtoffer zich waarbij hij apatisch starend bleef kijken. De verbalisant 
[verbalisant 2] heeft verklaard (45) dat het slachtoffer nauwelijks reageerde apathisch 
was en een afwezige indruk maakte. Hij antwoordde niet maar zuchtte en kreunde 
en slaakte kreten.


6. Conclusies.

Naar het oordeel van het hof leidt het bovenstaande tot de volgende gevolgtrekkingen:

a.  Het is de verdachte geweest die het slachtoffer tegen het hoofd heeft gestompt.


b.  Deze stomp en het daardoor op het (achter)hoofd vallen hebben de bij de sectie 
    op het slachtoffer geconstateerde letsels veroorzaakt.


c.  Deze letsels hebben geleid tot de dood van het slachtoffer.


d.  Het door de verbalisanten bij de aanhouding en insluiting van het slachtoffer 
    toegepaste geweld diens cocaïnegebruik en - niet vastgestelde - eventuele 
    alcoholgebruik zijn noch afzonderlijk noch in combinatie de oorzaak van de 
    dodelijke letsels geweest. 



e.  Wegens de hierna te noemen omstandigheden is een andere oorzaak van de letsels 
    en de dood van het slachtoffer dan het door de verdachte op het slachtoffer 
    toegepaste geweld een hoogst onwaarschijnlijke mogelijkheid die dan ook niet 
    aan bewezenverklaring in de weg staat. Deze onwaarschijnlijkheid leidt het hof 
    af uit (1) de door getuigen waargenomen toestand van het slachtoffer na het 
    door de verdachte toegepaste geweld tot en met de aanhouding van het slachtoffer 
    omstreeks 11.00 uur (2) de naar algemeen bekend is korte afstand van omstreeks 
    200 meter tussen de plaats waar de verdachte het slachtoffer de vuistslag heeft 
    gegeven en waar deze om 10.00 uur wordt gezien en om 11.00 uur wordt aangehouden 
    zonder enige aanwijzing dat hij tussendoor elders is geweest en (3) het niet 
    vinden van enig ander letsel bij de lijkschouwing van het slachtoffer dan het 
    letsel dat aan de stomp door de verdachte met daardoor de val op het achterhoofd 
    moet worden toegerekend.



Feit 2

1. De feiten.


Na de aanhouding van de verdachte [verdachte] op 28 november 2005 te Den Haag werd bij 
onderzoek aan de kleding van de verdachte in zijn onderbroek een plastic zakje met 
een groot aantal witte bolletjes aangetroffen.(46) Dit plastic zakje is vervolgens 
in beslag genomen en voorzien van een N.F.I.-nummer. De tijdens de fouillering 
bij de verdachte aantroffen drugs zijn vervolgens onderzocht.(47) In een doorzichtig 
plastic zakje dat bij de fouillering van [verdachte] is aangetroffen zaten 11 grote bolletjes 
met daarin beige brokjes. Deze beige brokjes zijn bemonsterd en voorzien van het 
N.F.I.-nummer 281.255. Tevens zaten in het zelfde doorzichtige plastic zakje 20 kleine
bolletjes met daarin beige brokjes. Deze beige brokjes zijn bemonsterd en voorzien 
van het N.F.I.-nummer 281.256.



Het N.F.I. heeft vervolgens op 19 december 2005 (48) de monsters met de N.F.I.-nummers 
281.255 en 281.256 aan een onderzoek onderworpen en heeft van beide monsters telkens 
één bolletje getest. De uitkomst van dit onderzoek was dat beide bolletjes cocaïne 
bevatten.



2. Standpunt verdediging


De verdediging heeft ter zitting in hoger beroep betoogd dat uit de door de rechtbank 
gebezigde bewijsmiddelen niet blijkt dat de verdachte zich gedurende de hele periode 
augustus tot en met november 2005 met de handel in cocaïne heeft bezig gehouden. 
De verdediging is van mening dat een bewezenverklaring slechts kan omvatten de periode 
augustus 2005 en november 2005. De rechtbank heeft ten onrechte een te ruime 
pleegperiode aangenomen.



3. Oordeel van het hof

Het hof acht de volgende verklaringen van belang.


Allereerst heeft [getuige 3] (49) verklaard dat hij [verdachte] (het hof begrijpt: 
[verdachte]) heeft leren kennen via [slachtoffer]. [verdachte] was één van de mensen waar [slachtoffer] 
verdovende middelen kocht. [getuige 3] is na enige tijd voor [verdachte] gaan 'rijden' en 
[verdachte] dealde alleen in cocaïne. [verdachte] bewaarde de cocaïne in zijn onderbroek. 
In de maand augustus van dit jaar (= 2005 hof) heeft [getuige 3] ongeveer twee weken 
voor [verdachte] gereden. Tot de dag waarop [getuige 3] werd aangehouden in verband met de 
dood van [slachtoffer] (28 november 2005 hof) is hij gedurende 20 dagdelen 
structureel voor [verdachte] gaan rijden. [getuige 3] verklaart dat hij altijd in de 
avonduren en nacht reed.



In een volgend verhoor heeft [getuige 3] (50) verklaard dat het nummer dat als de 
telefoon van [bijnaam verdachte] werd gebruikt het nummer [telefoonnummer] is. Deze telefoon is 
van [verdachte]. De vaste klanten wisten wie in feite de dealer was. Ze wisten dat 
[verdachte] eigenlijk [bijnaam 2 verdachte] (het hof begrijpt: [bijnaam verdachte]) was en dat [getuige 3] de chauffeur van 
[bijnaam verdachte] was. [getuige 3] heeft verklaard dat de politie dat zou kunnen vragen aan [getuige 4]
 [afnemer 1] (= [afnemer 1] hof) en misschien [afnemer 2]. [afnemer 3] is een gebruikster die ook [bijnaam afnemer 3] 
heet of zo wordt genoemd zij woont in Den Haag.



Getuige [getuige 9] (51) heeft verklaard dat zij via het telefoonnummer 
[telefoonnummer] dope bestelde bij [bijnaam verdachte]. Aan getuige [getuige 9] zijn vervolgens twee 
foto's getoond. Op de eerste aan haar getoonde foto herkent zij [getuige 3] 
(het hof begrijpt: [getuige 3]). Op de tweede aan haar getoonde foto herkent zij 
[bijnaam verdachte] maar zij zegt daarbij dat [bijnaam verdachte] niet zijn echte naam is. [getuige 3] bracht 
dope rond voor [bijnaam verdachte]. [bijnaam verdachte] was de boss en [getuige 3] en [slachtoffer] waren hulpjes. 
Een balletje kostte bij [bijnaam verdachte] 10 euro en [getuige 9] kocht 'wit'.



Aan getuige [getuige 7] (52) zijn twee foto's getoond 
waarvan zij [bijnaam verdachte] en [getuige 3] (het hof begrijpt: [getuige 3]) herkent. Zij weet 
dat [bijnaam verdachte] wel vaker cocaïne leverde aan [afnemer 2] [afnemer 1] (= [afnemer 1] hof) en [slachtoffer] 
en zij heeft ook gezien dat [bijnaam verdachte] dan bolletjes cocaïne verkocht voor geld 
aan [afnemer 1] [afnemer 2] en [slachtoffer]. [getuige 7] heeft zelf ook de afgelopen anderhalf 
jaar cocaïne bij [bijnaam verdachte] gekocht. [slachtoffer] en [getuige 3] hebben beiden als chauffeur 
gespeeld voor [bijnaam verdachte]. [getuige 3] en [slachtoffer] kwamen dan de drugs afleveren en het 
geld in ontvangst nemen. [bijnaam verdachte] bleef meestal in de auto wachten maar 
eigenlijk was [bijnaam verdachte] er wel altijd bij. [bijnaam verdachte] was bereikbaar op het telefoonnummer 
[telefoonnummer]. Op dit nummer kon je bellen om cocaïne geleverd te krijgen. 
[bijnaam verdachte] verkocht bolletjes van 10 euro.



Het hof leidt uit deze verklaringen en uit de omstandigheid dat de verdachte 
bij zijn aanhouding handelshoeveelheden cocaïne in zijn kleding aanwezig 
had (en dus op dat moment actief dealde) af dat de verdachte in de periode 
van augustus 2005 en november 2005 gebruikershoeveelheden cocaïne heeft 
gedeald. Dat de verdachte ook in de tussenliggende periode heeft gedeald 
kan niet uit wettige bewijsmiddelen worden afgeleid. Het hof acht dan ook 
wettig en overtuigend bewezen dat de verdachte het onder 2 tenlastegelegde 
als hierna te melden heeft begaan.


Feit 3

1. De feiten


Op maandag 28 november 2005 heeft een doorzoeking ter inbeslagname (53) 
plaatsgevonden in perceel [adres bedrijf verdachte] te Den Haag alwaar gevestigd 
is [bedrijf verdachte]. Uit onderzoek bij de Kamer van Koophandel en 
Fabrieken Haaglanden bleek dat dit cafébedrijf stond geregistreerd als een 
eenmanszaak welke voor rekening van de verdachte [verdachte] wordt gedreven. 
Bij deze doorzoeking is een aantal goederen in beslag genomen welke vermeld 
staan op de lijst van in beslag genomen goederen.(54) Op deze lijst staat onder
meer: plasmascherm merk JVC serienummer 08993380.



Op 31 oktober 2005 heeft [aangever feit 3] aangifte gedaan (55) 
van diefstal diezelfde dag van zijn LCD televisietoestel van het merk JVC. 
Aangever heeft verklaard dat hij op 31 oktober 2005 omstreeks 02.35 uur 
twee harde klappen en glasgerinkel hoorde. Toen hij beneden kwam zag hij 
dat zijn LCD televisie was weggenomen. Hij zag dat er een ruit was ingeslagen 
aan de voorzijde van zijn woning. De LCD televisie stond op een televisiemeubel. 
Aangever zag dat het televisiemeubel was omgevallen en hij denkt dat dit gebeurd 
is doordat het LCD scherm van het televisiemeubel is afgetrokken zonder dat de 
kabels zijn losgemaakt. In de bijlage gestolen goederen (56) staat vermeld 
dat het gaat om een LCD (zo leest het hof verbeterd) tv merk JVC 
serienummer 08993380.



In de vervolgaangifte van aangever [aangever feit 3] (57) heeft de aangever verklaard dat 
hij de aan hem door de politie getoonde tv herkent als de tv die tijdens de 
inbraak in zijn woning was ontvreemd. Aangever herkent deze tv onder andere 
aan het serienummer en overhandigt de verbalisanten het garantieboekje 
waarin dit unieke nummer staat vermeld. Aangever ziet ook dat het 
elektriciteitssnoer van de tv halverwege is doorgesneden.


2. Standpunt van de verdediging


De verdediging is van mening dat ter zake van het onder 3 tenlastegelegde 
geen sprake kan zijn van opzetheling aangezien uit het dossier onvoldoende 
blijkt dat de verdachte wist dat het een gestolen lcd-scherm betrof. In de 
visie van de verdediging kan hooguit schuldheling bewezen worden verklaard.


3. Oordeel van het hof


Het hof verwerpt het hierboven genoemde verweer van de verdediging en acht 
daarbij het volgende van belang.



De verdachte (58) heeft verklaard dat hij eigenaar is van horecagelegenheid 
[bedrijf verdachte] aan de [adres bedrijf verdachte] te Den Haag. 



Naar het oordeel van het hof moet de verdachte - gelet op de hierboven genoemde 
verklaring van de verdachte en in het bijzonder gelet op de hierboven onder 1 
genoemde omstandigheid dat het snoer van de televisie doorgeknipt was - hebben 
geweten en bij eerste aanblik hebben gemerkt dat de LCD televisie van het merk 
JVC van diefstal afkomstig was. Het hof acht dan ook wettig en overtuigend bewezen 
dat de verdachte de onder 3 tenlastegelegde opzetheling heeft begaan.



BEWEZENVERKLARING


Het hof acht op grond van de feiten en omstandigheden als vervat in de 
bovenvermelde gebezigde bewijsmiddelen in onderlinge samenhang beschouwd 
wettig en overtuigend bewezen dat de verdachte het onder 1 primair 2 en 
3 tenlastegelegde heeft begaan met dien verstande dat:



1. hij op 12 november 2005 te 's-Gravenhage aan een persoon genaamd [slachtoffer] 
   opzettelijk zwaar lichamelijk letsel (breuk in schedeldak en/of hersenschade) 
   heeft toegebracht door opzettelijk die [slachtoffer] op/tegen het hoofd te stompen 
   terwijl het feit de dood tengevolge heeft gehad.



2. hij in de periode van augustus 2005 en november 2005 te 's-Gravenhage tezamen 
   en in vereniging met anderen opzettelijk heeft verkocht en/of afgeleverd en/of 
   verstrekt en/of vervoerd gebruikershoeveelheden van een materiaal bevattende 
   cocaïne zijnde cocaïne een middel als bedoeld in de bij de Opiumwet horende 
   lijst I.



3. hij in de periode van september 2005 tot en met november 2005 te 's-Gravenhage 
   een goed te weten een tv-lcd-scherm heeft voorhanden gehad terwijl hij ten 
   tijde van het voorhanden krijgen van dat goed wist dat het een door misdrijf 
   verkregen goed betrof.




Hetgeen meer of anders is tenlastegelegd is niet bewezen. De verdachte moet daarvan 
worden vrijgesproken.



Voorzover in de tenlastelegging taal- en/of schrijffouten voorkomen zijn deze in de
bewezenverklaring verbeterd. Blijkens het verhandelde ter terechtzitting is de 
verdachte daardoor niet geschaad in de verdediging.



STRAFBAARHEID VAN HET BEWEZENVERKLAARDE

Het bewezenverklaarde levert op:

Ten aanzien van het onder 1 primair bewezenverklaarde:

Zware mishandeling terwijl het feit de dood ten gevolge heeft.


Ten aanzien van het onder 2 bewezenverklaarde:


Opzettelijk handelen in strijd met het in artikel 2 eerste lid onder B van de 
Opiumwet gegeven verbod meermalen gepleegd.


Ten aanzien van het onder 3 bewezenverklaarde:

Opzetheling.


STRAFBAARHEID VAN DE VERDACHTE


Er is geen omstandigheid aannemelijk geworden die de strafbaarheid van de verdachte 
uitsluit. De verdachte is dus strafbaar.



STRAFMOTIVERING


De advocaat-generaal heeft gevorderd dat het vonnis waarvan beroep zal worden 
vernietigd en dat de verdachte ter zake van het onder 1 primair 2 en 3 
tenlastegelegde zal worden veroordeeld tot een gevangenisstraf voor de duur 
van 24 maanden met aftrek van voorarrest.



Het hof heeft de op te leggen straf bepaald op grond van de ernst van de feiten 
en de omstandigheden waaronder deze zijn begaan en op grond van de persoon en de 
persoonlijke omstandigheden van de verdachte zoals daarvan is gebleken uit het 
onderzoek ter terechtzitting.



Daarbij heeft het hof in het bijzonder het volgende in aanmerking genomen.
De verdachte heeft zich schuldig gemaakt aan zware mishandeling van het 
slachtoffer [slachtoffer] hetgeen de dood van het slachtoffer tengevolge heeft 
gehad. Hij heeft daarmee op brute wijze inbreuk gemaakt op de lichamelijke 
integriteit van het slachtoffer met fatale gevolgen voor het slachtoffer. 
Een dergelijk handelen van verdachte is volstrekt onaanvaardbaar.
Het hof rekent de verdachte zwaar aan dat hij zich - door na het geven van de 
klap en het zien vallen van het slachtoffer op de grond (met zijn hoofd op de 
straat of stoep) in een auto te stappen en weg te rijden - onverschillig heeft 
getoond ten aanzien van de hulpeloze toestand waarin hij het slachtoffer - bewusteloos 
liggend op straat - heeft achtergelaten. Daarnaast heeft de verdachte tijdens de 
behandeling van de zaak in eerste aanleg en in hoger beroep geen opening van zaken 
willen geven over hetgeen is gebeurd laat staan daar verantwoordelijkheid voor genomen.



Voorts is de verdachte blijkens een hem betreffend uittreksel Justitiële 
Documentatie d.d. 20 februari 2008 meermalen veroordeeld voor het plegen van 
strafbare feiten waaronder voor een diefstal met geweld tegen personen. Dat heeft 
hem er kennelijk niet van weerhouden de onderhavige feiten te plegen.



Naar het oordeel van het hof komen de ernst van het bewezenverklaarde en de door 
het hof in aanmerking genomen omstandigheden onvoldoende tot uitdrukking in de door 
de eerste rechter opgelegde en in hoger beroep door de advocaat-generaal gevorderde 
straf. 


Het is op deze grond dat het hof komt tot het opleggen van navermelde zwaardere straf.


Het hof is - alles overwegende - van oordeel dat een deels voorwaardelijke 
gevangenisstraf van navermelde duur een passende en geboden reactie vormt.



VORDERING TOT SCHADEVERGOEDING [benadeelde partij]


In het onderhavige strafproces heeft [benadeelde partij ] zich als benadeelde partij gevoegd 
en een vordering ingediend tot vergoeding van geleden materiële schade als gevolg 
van het aan de verdachte onder 1 tenlastegelegde tot een bedrag van EUR 333-. 



In hoger beroep is deze vordering aan de orde tot dit in eerste aanleg gevorderde en 
in hoger beroep gehandhaafde bedrag van EUR 333-. 



De advocaat-generaal heeft geconcludeerd tot niet-ontvankelijkverklaring van de 
benadeelde partij in zijn vordering.


De vordering van de benadeelde partij is namens de verdachte betwist.


Naar het oordeel van het hof is niet komen vast te staan dat de gestelde 
materiële schade een rechtstreeks gevolg is van het ten laste van de verdachte 
onder 1 primair bewezenverklaarde. De benadeelde partij dient derhalve 
niet-ontvankelijk te worden verklaard in zijn vordering tot schadevergoeding.



Nu door of namens de verdachte niet is gesteld dat deze met het oog op zijn 
verdediging tegen de vordering tot schadevergoeding van de benadeelde partij 
kosten heeft gemaakt kan een kostenveroordeling achterwege blijven.



TOEPASSELIJKE WETTELIJKE VOORSCHRIFTEN


Het hof heeft gelet op artikel 2(oud) en 10(oud) van de Opiumwet en de artikelen 
14a(oud) 14b(oud) 14c 57(oud) 63(oud) 302 en 416 van het Wetboek van Strafrecht.



BESLISSING

Het hof:

Vernietigt het vonnis waarvan beroep en doet opnieuw recht.


Verklaart bewezen dat de verdachte het onder 1 primair 2 en 3 tenlastegelegde 
zoals hierboven omschreven heeft begaan.



Verklaart niet bewezen hetgeen terzake meer of anders is tenlastegelegd en spreekt 
de verdachte daarvan vrij.


Bepaalt dat het bewezenverklaarde de hierboven vermelde strafbare feiten oplevert.

Verklaart de verdachte strafbaar terzake van het bewezenverklaarde.


Veroordeelt de verdachte tot een gevangenisstraf voor de duur van
33 (drieëndertig) maanden.


Bepaalt dat een op 6 (zes) maanden bepaald gedeelte van de gevangenisstraf niet ten uitvoer zal worden gelegd tenzij de rechter later anders mocht gelasten op grond dat de verdachte zich vóór het einde van de proeftijd van 2 (twee) jaren aan een strafbaar feit heeft schuldig gemaakt.

Verklaart de benadeelde partij [benadeelde partij ] niet-ontvankelijk in zijn vordering.



 

Dit arrest is gewezen door mr. L.F. Gerretsen-Visser 
mr. S.C.H. Koning en mr. W.P.C.M. Bruinsma in bijzijn van de griffier 
mr. M. van der Linden.
Het is uitgesproken op de openbare terechtzitting van het hof van 19 maart 2008.




1 Proces-verbaal van de Rijksrecherche inhoudende het verhoor van getuige [verbalisant 1] (ordner 4/7 p.14) d.d. 13 november 2005 te 13.00 uur opgemaakt in de 
wettelijke vorm door de daartoe bevoegde opsporingsambtenaar [verbalisant 4].
2 A. Proces-verbaal van de Rijksrecherche inhoudende het verhoor van getuige [verbalisant 1] (ordner 4/7 p.14) d.d. 13 november 2005 te 13.00 uur opgemaakt in de 
wettelijke vorm door de daartoe bevoegde opsporingsambtenaar [verbalisant 4]. 
B. Proces-verbaal van de Rijksrecherche inhoudende het verhoor van getuige 
[verbalisant 2] (ordner 4/7 p.24) d.d. 13 november 2005 te 15.23 uur 
opgemaakt in de wettelijke vorm door de daartoe opsporingsambtenaar bevoegde 
opsporingsambtenaar [verbalisant 4].
3 Proces-verbaal van de Rijksrecherche nr. 20050117 inhoudende het verhoor van 
getuige [getuige 10] (ordner 3/7) p. 105) d.d. 17 november 2005 te 15.30 uur 
opgemaakt in de wettelijke vorm door de daartoe bevoegde opsporingsambtenaar  
[verbalisant 5].
4 Proces-verbaal van de Rijksrecherche nr. 20050117 inhoudende het verhoor van 
getuige [getuige 11] (ordner 3/7 p. 110) d.d. 18 november 2005 te 10.00 
opgemaakt in de wettelijke vorm door de daartoe bevoegde opsporingsambtenaar 
[verbalisant 4].
5 Een deskundigenrapport van het Nederlands Forensisch Instituut te 's-Gravenhage 
nr. 2005.11.11.059 sectienummer 2005-536/M113 d.d. 11 mei 2006 opgemaakt en 
ondertekend door de deskundige A. Maes arts en patholoog. Dit rapport houdt in 
een pathologisch onderzoek naar aanleiding van een mogelijk niet natuurlijke dood.
6 Proces-verbaal van de Rijksrecherche nr. 20050117 inhoudende het verhoor van de 
getuige [getuige 1] (ordner 3/7 p. 68) d.d. 22 november 2005 
te 9.15 uur opgemaakt in de wettelijke vorm door de daartoe bevoegde 
opsporingsambtenaar [verbalisant 6] en een andere bevoegde opsporingsambtenaar.
7 Proces-verbaal van de Rijksrecherche nr. 20050117 inhoudende het verhoor van 
de getuige [getuige 2] (ordner 3/7 p. 74) d.d. 22 november 2005 te 
17.00 uur opgemaakt in de wettelijke vorm door de daartoe bevoegde 
opsporingsambtenaar [verbalisant 6] en een andere bevoegde opsporingsambtenaar.
8 Een geschrift zijnde een kopie van een verhoor inbewaringstelling van [getuige 3] (ordner 2/7 p. 141) d.d. 1 december 2005 opgemaakt en ondertekend 
door rechter-commissaris mr. J.A. van Steen en griffier D. Bekkers alsmede door 
de verdachte [getuige 3] zelf.
9 Proces-verbaal van de Rijksrecherche nr. 20050117 inhoudende het 7e verhoor van 
[getuige 3] (ordner 2/7 p. 113) d.d. 5 december 2005 te 9.00 uur 
opgemaakt in de wettelijke vorm door de daartoe bevoegde opsporingsambtenaar 
[verbalisant 7] en een andere bevoegde opsporingsambtenaar.
10 Proces-verbaal van de Rijksrecherche nr. 20050117 inhoudende het verhoor van 
[getuige 3] (ordner 2/7 p. 124) d.d. 6 december 2005 te 11.00 uur 
opgemaakt in de wettelijke vorm door de daartoe bevoegde opsporingsambtenaar [verbalisant 8] 
en een andere bevoegde opsporingsambtenaar.
11 Het proces-verbaal van de rechter-commissaris belast met de behandeling van 
strafzaken in de rechtbank te 's-Gravenhage inhoudende het verhoor van de getuige 
[getuige 3] d.d. 20 april 2006.
12 Het proces-verbaal van de rechter-commissaris belast met de behandeling van 
strafzaken in de rechtbank te 's-Gravenhage inhoudende het verhoor van de getuige 
[getuige 3] d.d. 8 november 2007.
13 Proces-verbaal van de Rijksrecherche nr. 20050117 inhoudende het verhoor van 
de getuige [getuige 4] (ordner 3/7 p. 96) d.d. 13 december 2005 te 
12.10 uur opgemaakt in de wettelijke vorm door de daartoe bevoegde 
opsporingsambtenaar [verbalisant 7] en [verbalisant 6].
14 Proces-verbaal van de Rijksrecherche Plataan Dossier Zaken 1 & 2 nr. 20050117 
zijnde een proces-verbaal Zaakdossier Z/1 [slachtoffer] (ordner 1/7 p. 4 van 15) 
d.d. 19 december 2005 opgemaakt in de wettelijke vorm door de daartoe bevoegde 
opsporingsambtenaar [verbalisant 8].
15 Proces-verbaal van de Rijksrecherche nr. 20050117 inhoudende het 2e verhoor 
van verdachte [verdachte] (ordner 2/7) pagina 21) d.d. 29 november 2005 opgemaakt 
in de wettelijke vorm door de daartoe bevoegde opsporingsambtenaar [verbalisant 8] en een 
andere bevoegde opsporingsambtenaar.
16 Een geschrift zijnde een kopie van een verhoor inbewaringstelling van [getuige 3] (ordner 2/7 p. 141) d.d. 1 december 2005 opgemaakt en ondertekend 
door rechter-commissaris mr. J.A. van Steen en griffier D. Bekkers alsmede door 
de verdachte [getuige 3] zelf.
17 Proces-verbaal van de Rijksrecherche nr. 20050117 inhoudende het verhoor van de 
getuige [getuige 1] (ordner 3/7 p. 68) d.d. 22 november 2005 
te 9.15 uur opgemaakt in de wettelijke vorm door de daartoe bevoegde 
opsporingsambtenaar [verbalisant 6] en een andere bevoegde opsporingsambtenaar. 
18 Proces-verbaal van bevindingen van de Rijksrecherche Regio West I nr. 20050117 
(ordner 6/7 p. 54) opgemaakt in de wettelijke vorm door de daartoe bevoegde 
opsporingsambtenaar [verbalisant 9] en een andere bevoegde opsporingsambtenaar.
19 Proces-verbaal van Politie Hollands Midden nr. PL1640/05-243158 inhoudende de 
bevindingen met betrekking tot een meervoudige fotoconfrontatie (ordner 6/7 p. 42) 
opgemaakt in de wettelijke vorm door de daartoe bevoegde opsporingsambtenaar 
[verbalisant 15].
20 Een deskundigenrapport van het Nederlands Forensisch Instituut te 's-Gravenhage 
nr. 2005.11.11.059 sectienummer 2005-536/M113 d.d. 11 mei 2006 opgemaakt en 
ondertekend door de deskundige A. Maes arts en patholoog. Dit rapport houdt in 
een pathologisch onderzoek naar aanleiding van een mogelijk niet natuurlijke dood.
21 Proces-verbaal van de Rijksrecherche nr. 20050117 inhoudende het 7e verhoor van 
[getuige 3] (ordner 2/7 p. 113) d.d. 5 december 2005 te 9.00 uur 
opgemaakt in de wettelijke vorm door de daartoe bevoegde opsporingsambtenaar 
[verbalisant 7] en een andere bevoegde opsporingsambtenaar.
22 Proces-verbaal van de Rijksrecherche nr. 20050117 inhoudende het verhoor van 
de getuige [getuige 2] (ordner 3/7 p. 74) d.d. 22 november 2005 te 
17.00 uur opgemaakt in de wettelijke vorm door de daartoe bevoegde 
opsporingsambtenaar [verbalisant 6] en een andere bevoegde opsporingsambtenaar.
23 Proces-verbaal van de Rijksrecherche nr. 20050117 inhoudende het verhoor van 
de getuige [getuige 4] (ordner 3/7 p. 96) d.d. 13 december 2005 te 
12.10 uur opgemaakt in de wettelijke vorm door de daartoe bevoegde 
opsporingsambtenaar [verbalisant 7] en [verbalisant 6].
24 Proces-verbaal van de Rijksrecherche Aanvullend proces-verbaal 20050117 
Plataan zijnde een proces-verbaal van verhoor van getuige [getuige 6] (p. 1) 
d.d. 31 januari 2008 te 12.00 uur opgemaakt in de wettelijke vorm door de 
daartoe bevoegde opsporingsambtenaar [verbalisant 5] en een andere bevoegde 
opsporingsambtenaar.
25 Proces-verbaal terechtzitting d.d. 16 mei 2006 van de meervoudige kamer 
van de rechtbank 's-Gravenhage sector strafrecht door de voorzitter en de 
griffier vastgesteld en ondertekend.
26 A. Proces-verbaal van de Rijksrecherche inhoudende het verhoor van getuige 
[verbalisant 1] (ordner 4/7 p.14) d.d. 13 november 2005 te 13.00 uur 
opgemaakt in de wettelijke vorm door de daartoe bevoegde opsporingsambtenaar 
[verbalisant 4]. B. Proces-verbaal van de Rijksrecherche inhoudende het 2e 
verhoor van getuige [verbalisant 1] (ordner 4/7 p.21) d.d. 1 december 2005 
te 12.20 uur opgemaakt in de wettelijke vorm door de daartoe bevoegde 
opsporingsambtenaar [verbalisant 4]. C. Proces-verbaal van de Rijksrecherche 
inhoudende het verhoor van getuige [verbalisant 2] (ordner 4/7 p. 24) 
d.d. 13 november 2005 te 15.23 uur opgemaakt in de wettelijke vorm door de 
daartoe bevoegde opsporingsambtenaar [verbalisant 4]. D. Proces-verbaal van de 
Rijksrecherche Regio West I nr. 20050117 inhoudende het verhoor van getuige 
[verbalisant 2] (ordner met aanvullend proces-verbaal getuigenverhoor 
p. 6) d.d. 4 mei 2006 te 10.00 uur opgemaakt in de wettelijke vorm door de 
daartoe bevoegde opsporingsambtenaar [verbalisant 4]. Dit proces-verbaal is 
gevoegd als bijlage bij het in de wettelijke vorm door de bevoegde 
opsporingsambtenaar [verbalisant 4] opgemaakte proces-verbaal nummer 20050117-2.
27 A. Proces-verbaal van de Rijksrecherche inhoudende het 2e verhoor van getuige 
[verbalisant 1] (ordner 4/7 p.21) d.d. 1 december 2005 te 12.20 uur 
opgemaakt in de wettelijke vorm door de daartoe bevoegde opsporingsambtenaar 
[verbalisant 4]. B. Proces-verbaal van de zitting van de meervoudige kamer van 
het Gerechtshof 's-Gravenhage d.d. 23 augustus 2007.
28 Proces-verbaal van de Rijksrecherche nr. 20050117 inhoudende het verhoor  van 
getuige [verbalisant 2] (ordner met aanvullend proces-verbaal 
getuigenverhoor p. 6) d.d. 4 mei 2006 te 10.00 uur opgemaakt in de 
wettelijke vorm door de daartoe bevoegde opsporingsambtenaar [verbalisant 4]. 
Dit proces-verbaal is gevoegd als bijlage bij het in de wettelijke vorm door 
de bevoegde opsporingsambtenaar [verbalisant 4] opgemaakte proces-verbaal 
nummer 20050117-2.
29 A. Proces-verbaal van de Rijksrecherche inhoudende het verhoor van 
getuige [getuige 12] (ordner 4/7 p. 5) d.d. 13 november 2005 
te 12.59 uur opgemaakt in de wettelijke vorm door de daartoe bevoegde 
opsporingsambtenaar [verbalisant 10]. B. Proces-verbaal van de Rijksrecherche 
inhoudende het verhoor van getuige [verbalisant 1] (ordner 4/7 p.14) 
d.d. 13 november 2005 te 13.00 uur opgemaakt in de wettelijke vorm door 
de daartoe bevoegde opsporingsambtenaar [verbalisant 4]. C. Proces-verbaal 
van de Rijksrecherche inhoudende het verhoor van getuige [verbalisant 2] (ordner 4/7 p. 24) d.d. 13 november 2005 te 15.23 uur opgemaakt 
in de wettelijke vorm door de daartoe bevoegde opsporingsambtenaar [verbalisant 4] D. Proces-verbaal van de Rijksrecherche inhoudende het verhoor 
van getuige [getuige 13] (ordner 4/7 p. 30) 
d.d. 13 november 2005 te 15.45 uur opgemaakt in de wettelijke vorm door 
de daartoe bevoegde opsporingsambtenaar [verbalisant 4].
30 Proces-verbaal van de Rijksrecherche inhoudende het verhoor van getuige 
[verbalisant 1] (ordner 4/7 p.14) d.d. 13 november 2005 te 13.00 uur 
opgemaakt in de wettelijke vorm door de daartoe bevoegde opsporingsambtenaar 
[verbalisant 4].
31 Proces-verbaal van de Rijksrecherche inhoudende het verhoor van getuige 
[verbalisant 2] (ordner 4/7 p. 24) d.d. 13 november 2005 te 
15.23 uur opgemaakt in de wettelijke vorm door de daartoe bevoegde 
opsporingsambtenaar [verbalisant 4].
32 Proces-verbaal van de Rijksrecherche inhoudende het verhoor van getuige 
[getuige 13] (ordner 4/7 p. 30) d.d. 13 november 
2005 te 15.45 uur opgemaakt in de wettelijke vorm door de daartoe bevoegde 
opsporingsambtenaar [verbalisant 4].
33 Proces-verbaal terechtzitting d.d. 16 mei 2006 van de meervoudige kamer 
van de rechtbank 's-Gravenhage sector strafrecht door de voorzitter en 
de griffier vastgesteld en ondertekend.
34 Proces-verbaal van de Rijksrecherche nr. 20050117 inhoudende het verhoor 
van getuige-deskundige prof. dr. R.A.C. Roos (ordner met aanvullend 
proces-verbaal getuigenverhoor p. 6) d.d. 2 februari 2006 te 13.30 uur. 
Dit proces-verbaal is gevoegd als bijlage bij het in de wettelijke vorm 
door de bevoegde opsporingsambtenaar [verbalisant 11] en een andere bevoegde 
opsporingsambtenaar opgemaakte proces-verbaal nummer 20050117-1.
35 Een deskundigenrapport van het Nederlands Forensisch Instituut te 's-Gravenhage 
nr. 2005.11.11.059 sectienummer 2005-536 d.d. 14 maart 2006 opgemaakt en 
ondertekend door de deskundige dr. K.J. Lusthof apotheker-toxicoloog. Dit 
rapport houdt in een toxicologisch onderzoek naar aanleiding van een mogelijk 
niet natuurlijk overlijden.
36 Proces-verbaal terechtzitting d.d. 16 mei 2006 van de meervoudige kamer van de 
rechtbank 's-Gravenhage sector strafrecht door de voorzitter en de griffier 
vastgesteld en ondertekend.
37 Proces-verbaal van de Rijksrecherche nr. 20050117 inhoudende het verhoor 
van getuige-deskundige prof. dr. R.A.C. Roos (ordner met aanvullend 
proces-verbaal getuigenverhoor p. 6) d.d. 2 februari 2006 te 13.30 uur. 
Dit proces-verbaal is gevoegd als bijlage bij het in de wettelijke vorm 
door de bevoegde opsporingsambtenaar [verbalisant 11] en een andere bevoegde 
opsporingsambtenaar opgemaakte proces-verbaal nummer 20050117-1.
38 Proces-verbaal van de Rijksrecherche nr. 20050117 inhoudende het 7e verhoor 
van [getuige 3] (ordner 2/7 p. 113) d.d. 5 december 2005 te 9.00 uur 
opgemaakt in de wettelijke vorm door de daartoe bevoegde opsporingsambtenaar 
[verbalisant 7] en een andere bevoegde opsporingsambtenaar.
39 Proces-verbaal van de Rijksrecherche nr. 20050117 inhoudende het verhoor 
van de getuige [getuige 2] (ordner 3/7 p. 74) d.d. 22 november 
2005 te 17.00 uur opgemaakt in de wettelijke vorm door de daartoe bevoegde 
opsporingsambtenaar [verbalisant 6] en een andere bevoegde opsporingsambtenaar.
40 Het proces-verbaal van de rechter-commissaris belast met de behandeling van 
strafzaken in de rechtbank te 's-Gravenhage inhoudende het verhoor van de getuige 
[getuige 1] d.d. 10 mei 2006.
41 Proces-verbaal van de Rijksrecherche nr. 20050117 inhoudende het verhoor van 
getuige [getuige 7] (ordner 3/7 p. 52) d.d. 19 november 
2005 te 12.25 uur opgemaakt in de wettelijke vorm door de daartoe bevoegde 
opsporingsambtenaar [verbalisant 6] en een andere bevoegde opsporingsambtenaar.
42 Proces-verbaal van de Rijksrecherche Aanvullend proces-verbaal 20050117 Plataan 
zijnde een proces-verbaal van verhoor van getuige [getuige 6] (p. 1) d.d. 
31 januari 2008 te 12.00 uur opgemaakt in de wettelijke vorm door de daartoe 
bevoegde opsporingsambtenaar [verbalisant 5] en een andere bevoegde opsporingsambtenaar.
43 Proces-verbaal van de Rijksrecherche nr. 20050117 inhoudende het verhoor van 
getuige [getuige 8] (ordner 3/7 p. 100) d.d. 16 november 2005 te 13.00 uur 
opgemaakt in de wettelijke vorm door de daartoe bevoegde opsporingsambtenaar 
[verbalisant 5].
44 Proces-verbaal van de Rijksrecherche nr. 20050117 inhoudende het verhoor van 
getuige [verbalisant 1] (ordner 4/7 p.14) d.d. 13 november 2005 te 13.00 uur 
opgemaakt in de wettelijke vorm door de daartoe bevoegde opsporingsambtenaar 
[verbalisant 4].
45 Proces-verbaal van de Rijksrecherche nr. 20050117 inhoudende het verhoor van 
getuige [verbalisant 2] (ordner 4/7 p. 24) d.d. 13 november 2005 te 
15.23 uur opgemaakt in de wettelijke vorm door de daartoe bevoegde 
opsporingsambtenaar [verbalisant 4].
46 Proces-verbaal van Politie Haaglanden Bureau Arrestatieteam inhoudende het 
relaas omtrent de aanhouding en fouillering van de verdachte [verdachte] (ordner 2/7 
p. 6) d.d. 28 november 2005 opgemaakt in de wettelijke vorm door de daartoe 
bevoegde en onder codenummer vermelde opsporingsambtenaren.
47 Proces-verbaal van de Politie Haaglanden Bureau Recherche Expertise Wapens 
Explosieven en Narcotica (PV.nummer: 2005-0117-N) inhoudende de bevindingen 
omtrent de vondst van drugs tijdens doorzoeking van onder meer het perceel 
[adres bedrijf verdachte] te Den Haag en fouillering van verdachte [verdachte] (ordner 7/7 
p. 43) opgemaakt in de wettelijke vorm door de daartoe bevoegde opsporingsambtenaar 
[verbalisant 12] en een andere bevoegde opsporingsambtenaar.
48 Een deskundigenrapport van het Nederlands Forensisch Instituut te 's-Gravenhage 
(ordner 6/7 Proces-verbaal Plataan Dossier Documenten p. 64) zaaknummer 
2005.12.08.098 d.d. 19 december 2005 opgemaakt en ondertekend door de 
deskundige Ing. A.G.A. Sprong. Dit rapport houdt in een onderzoek naar de 
aanwezigheid van middelen welke vallen onder de bepalingen van de Opiumwet.
49 Proces-verbaal van de Rijksrecherche nr. 2005-0117 inhoudende het 8e verhoor 
van [getuige 3] (ordner 2/7 p. 120) d.d. 5 december 2005 te 11.40 uur  
opgemaakt in de wettelijke vorm door de daartoe bevoegde opsporingsambtenaar 
[verbalisant 7] en een andere bevoegde opsporingsambtenaar.
50 Proces-verbaal van de Rijksrecherche nr. 2005-0117 inhoudende het verhoor 
van [getuige 3] (ordner 2/7 p. 129) d.d. 6 december 2005 te 12.15 uur 
opgemaakt in de wettelijke vorm door de daartoe bevoegde opsporingsambtenaar 
[verbalisant 8] en een andere bevoegde opsporingsambtenaar.
51 Proces-verbaal van de Rijksrecherche nr. 20050117 inhoudende het 2e verhoor 
van get[getuige 9] (ordner 3/7 p. 48) d.d. 8 december 2005 te 
10.00 uur opgemaakt in de wettelijke vorm door de daartoe bevoegde 
opsporingsambtenaar [verbalisant 6] en een andere bevoegde opsporingsambtenaar.
52 Proces-verbaal van de Rijksrecherche nr. 20050117 inhoudende het verhoor van 
de getuige [getuige 7] (ordner 3/7 p. 64) d.d. 7 december 
2005 te 11.05 uur opgemaakt in de wettelijke vorm door de daartoe bevoegde 
opsporingsambtenaar [verbalisant 7] en een andere bevoegde opsporingsambtenaar.
53 Proces-verbaal van de Rijksrecherche nr. 20050117 inhoudende de bevindingen 
omtrent de doorzoeking van het perceel [adres bedrijf verdachte] te Den Haag 
(ordner 7/7 p. 13) d.d. 28 november 2005 opgemaakt in de wettelijke vorm door 
de daartoe bevoegde opsporingsambtenaar [verbalisant 11].
54 Inbeslagnamelijst (ordner 7/7 p. 17) Locatie 1: [adres bedrijf verdachte] Den Haag 
gevoegd als bijlage bij het onder noot nummer 8 genoemde proces-verbaal van 
bevindingen.
55 Een geschrift zijnde een kopie van een proces-verbaal van de Politie Haaglanden 
nr. PL1561/2005/24555-2 (p. 10) inhoudende de aangifte van [aangever feit 3] d.d. 31 oktober 2005 te 02.40 uur opgemaakt doch niet ondertekend 
door de daartoe bevoegde opsporingsambtenaar [verbalisant 13] gevoegd als bijlage bij 
het in de wettelijke vorm door de bevoegde opsporingsambtenaar [verbalisant 14] 
opgemaakte proces-verbaal nummer PL1514/2005/69683-2.
56 Een geschrift zijnde een kopie van een proces-verbaal van de Politie Haaglanden 
nr. PL1561/2005/24555-5 (p. 11) zijnde de bijlage gestolen goederen opgemaakt 
doch niet ondertekend door de daartoe bevoegde opsporingsambtenaar [verbalisant 13] 
gevoegd als bijlage bij het in de wettelijke vorm door de bevoegde opsporingsambtenaar 
[verbalisant 14] opgemaakte proces-verbaal nummer PL1514/2005/69683-2.
57 Proces-verbaal van de Politie Haaglanden nr. PL1561/2005/24555-12 (p.14) 
inhoudende de vervolgaangifte van [aangever feit 3] d.d. 5 december 
2005 te 14.45 uur opgemaakt in de wettelijke vorm door de daartoe bevoegde 
opsporingsambtenaar [verbalisant 14] gevoegd als bijlage bij het in de wettelijke 
vorm door de bevoegde opsporingsambtenaar [verbalisant 14] opgemaakte proces-verbaal 
nummer PL1514/2005/69683-2.
58 Proces-verbaal van de Politie Haaglanden nr. PL1514/2005/69683 (p. 7) inhoudende 
het verhoor van de verdachte [verdachte] d.d. 12 december 2005 te 14.30 uur 
opgemaakt in de wettelijke vorm door de daartoe bevoegde opsporingsambtenaar 
[verbalisant 14] en een andere bevoegde opsporingsambtenaar. Dit proces-verbaal 
is gevoegd als bijlage bij het in de wettelijke vorm door de bevoegde 
opsporingsambtenaar [verbalisant 14] opgemaakte proces-verbaal nummer 
PL1514/2005/69683-2.

